,text,topic,Null
1,"
به گزارش خبرگزاری مهر و به نقل از روابط عمومی فدراسیون ووشو، هفته نخست رقابت‌های لیگ ووشو جوانان در بخش مردان امروز (جمعه ۲۶ آبان ماه ۱۴۰۲) در محل آکادمی ملی ووشو تهران برگزار شد. پیش از آغاز رسمی این رقابت‌ها به احترام شهدای غزه یک دقیقه سکوت اعلام شد.  رقابت‌های لیگ جوانان ووشو در دو گروه پیگیری می‌شود که در گروه نخست تیم‌های هیأت ووشو کرمانشاه، هیأت ووشو خراسان جنوبی، هیأت ووشو گلستان، هیأت ووشو خراسان شمالی، هیأت ووشو زرین رود خدابنده و هیأت ووشو زنجان حضور دارند.  در گروه دوم این پیکارها رنگ فیروزه شیراز، باشگاه مقاومت، هیأت ووشو نور، هیأت ووشو قم، هیأت ووشو اردبیل و فولاد هرمزگان حاضر خواهند بود.  نتایج هفته نخست لیگ ووشو جوانان به شرح زیر است:  گروه یک: هیأت ووشو خراسان شمالی ۷ – ۴ هیأت ووشو کرمانشاه هیأت ووشو زرین رود ۷ – ۷ هیأت ووشو خراسان جنوبی هیأت ووشو زنجان صفر – ۱۲ هیأت ووشو گلستان هیأت ووشو زرین رود ۴ – ۶ هیأت ووشو کرمانشاه هیأت ووشو زنجان صفر- ۱۳ هیأت ووشو خراسان شمالی  گروه دو: فولاد هرمزگان ۱۲ – ۳ رنگ فیروزه شیراز هیأت ووشو اردبیل ۸ – ۸ باشگاه مقاومت هیأت ووشو قم ۸ – ۵ هیأت ووشو نور هیأت ووشو اردبیل ۴ – ۱۱ رنگ فیروزه شیراز هیأت ووشو قم ۴ – ۱۲ فولاد هرمزگان  هفته دوم این پیکارها ۱۰ آذرماه به میزبانی آکادمی ملی ووشو تهران برگزار خواهد شد.

",sports,FALSE
2,"
به گزارش خبرگزاری مهر و به نقل از روابط عمومی فدراسیون جودو در ادامه مسابقات جودو قهرمانی نوجوانان آسیا که به میزبانی ازبکستان در تاشکند جریان دارد، تیم ملی کشورمان موفق به کسب یک نقره و یک برنز شد.

امروز جمعه ۲۶ آبان ماه در روز دوم و پایانی این رقابت‌ها تیم کشورمان حاصل تلاش هفت نماینده کشورمان یک مدال نقره بود.

ابوالفضل محبی در وزن ۹۰- کیلوگرم ابتدا «آناند» از مغولستان را با ضربه فنی از پیش رو برداشت و سپس «محمد المالکی» از عربستان از نیز شکست داد و راهی مرحله نیمه نهایی شد. محبی در این مرحله «یرونلانیف» از قزاقستان را شکست داد و راهی مبارزه نهایی شد. نماینده کشورمان برای کسب مدال طلا در مبارزه پایانی به مصاف «ماخکاموف» از ازبکستان را پیش رو داشت که با واگذاری نتیجه به رقیب صاحب نشان ارزشمند نقره شد.

در همین وزن حافظ ایزانلو ر مبارزه نخست برابر «علیف» از تاجیکستان با ضرفه فنی پیروز شد و در ادامه برابر «پولتاشف» نماینده میزبان بازنده شد. ایزانلو در گروه شانس مجدد در دو مبارزه متوالی «کومار» از هند و «شائو وی» از چین تایپه را از پیش رو برداشت و راهی دیدار رده بندی شد. وی در دیدار رده بندی نتیجه را به «یرونلانیف» از قزاقستان واگذار کرد و در جای پنجم ایستاد.

در وزن ۹۰+ کیلوگرم نیز تیم ملی کشورمان دو نماینده داشت. محمد مهدی مظلوم در مبارزه نخست نتیجه را «یونگ وو» از کره جنوبی واگذار کرد و به گروه شانس مجدد رفت. وی در این مرحله ابتدا «ژانگ» از چین تایپه و سپس «شاه میر خدری» از تاجیکستان را شکست داد و به دیدار رده بندی رفت. مظلوم برای کسب مدال برنز «یرژانولیف» از قزاقستان را پیش رو داشت که برابر این رقیب بازنده شد و عنوان پنجم را کسب کرد.

علیرضا نیک سرشت دیگر جودوکار ایرانی این وزن در اولین مبارزه نتیجه را به «تاباروف» از تاجیکستان واگذار کرد و حذف شد.

حامد نور محمدی در وزن ۷۳- کیلوگرم دور نخست به «کیم یونگ مین» از کره جنوبی نتیجه را واگذار کرد و حذف شد. پویا علیجانی هم در در وزن ۸۱- کیلوگرم به «نورف» از تاجیکستان نتیجه را واگذار کرد و از جدول خارج شد.

در گروه دختران و در وزن ۵۷- کیلوگرم سمیرا خاک خواه در مبارزه نخست برابر «عبدیسالووا» از ترکمنستان به برتری رسید. وی در مبارزه دوم نتیجه را به «ژول دوشیووا» از قرقیزستان واگذار کرد. خاک خواه در گروه شانس مجدد برابر «اینکیجن» از مغولستان بازنده تاتامی را ترک کرد و از رسیدن به مدال بازماند.

مهشید صفری در وزن ۶۳- کیلوگرم در دو مبارزه متوالی به «یانگ جیون» از کره جنوبی و «ژیبک» از قزاقستان باخت و حذف شد.

",sports,FALSE
3,"
به گزارش خبرنگار مهر، آخرین روز مرحله گروهی جام جهانی زیر ۱۷ سال اندونزی امروز جمعه در گروه C با برگزاری دو دیدار پیگیری شد و در گروهی که نوجوانان ایران حضور دارند تیم نوجوانان برزیل موفق شد با نتیجه ۲ بر یک انگلیس را شکست دهد.

* نوجوانان انگلیس یک - نوجوانان برزیل ۲

گل‌ها: نوگوئیرا (۴۳) و داماتا (۵۴) برای برزیل و اندالا (۷۱) برای انگلیس

در دیگر مسابقه این گروه هم نوجوانان ایران با نتیجه ۵ بر صفر از سد نیوکالدونیا عبور کردند.

با پایان رسیدن این دو مسابقه، سه تیم برزیل، انگلیس و ایران ۶ امتیازی شدند تا تفاضل گل تعیین کننده ترتیب قرارگیری تیم‌ها در جدول نهایی گروه باشد.

به این ترتیب تیم فوتبال نوجوانان انگلیس با ۶ امتیاز و تفاضل گل مثبت ۱۰ در صدر جدول قرار گرفت و نوجوانان برزیل با ۶ امتیاز و تفاضل گل مثبت ۹ و نوجوانان ایران با ۶ امتیاز و تفاضل گل مثبت ۵ به عنوان تیم دوم و سوم راهی مرحله حذفی شدند.



با توجه به آئین نامه مسابقات، از بین تیم‌های سوم در گروه‌های شش گانه، چهار تیم برتر هم راهی مرحله حذفی می‌شوند.

در حال حاضر، در سه گروه نخست این مسابقات، همه بازی‌ها به پایان رسیده است و جدول نهایی تیم‌ها مشخص شده است که در گروه A اندونزی با ۲ امتیاز، در گروه B ازبکستان با ۴ امتیاز و در گروه C هم ژاپن با ۶ امتیاز و تفاضل گل مثبت یک تیم‌های سوم جدول هستند.

با این شرایط، نوجوانان ایران با ۶ امتیاز و تفاضل گل مثبت ۵ بالاتر از سه تیم اندونزی، ازبکستان و ژاپن صعودش به مرحله یک هشتم نهایی قطعی شده است.

",sports,FALSE
4,"
به گزارش خبرنگار مهر، روز پایانی مرحله گروهی رقابت های جام جهانی زیر ۱۷ سال که به میزبانی جاکارتا اندونزی برگزار می شود، از ساعت ۱۵:۳۰ دقیقه امروز جمعه با دیدار ایران و کالدونیا پیگیری شد که طی آن ملی پوشان کشورمان به برتری ۵ بر صفر دست پیدا کردند.

حسین عبدی پس از این پیروزی گفت: به مردم خوب کشورمان تبریک می گویم و امیدوارم بتوانیم در دیدار بعدی برابر مراکش هم نمایش خوبی داشته باشیم و با صعود به مرحله بعد آنها را خوشحال کنیم.

وی ادامه داد: کار سختی داشتیم اما می توانستیم به عنوان تیم اول راهی مرحله بعد شویم. سرنوشت دست خودمان بود اما به هر حال نتایج به گونه ای رقم خورد که به عنوان تیم سوم راهی مرحله شدیم.

سرمربی تیم فوتبال نوجوانان ایران ادامه داد: خدا را شکر می کنم که همه بازیکنان در سلامت کامل هستند. ما هدف مان این بود که بتوانیم بازیکنان را برای دیدار بعدی در اختیار داشته باشیم که این اتفاق رخ داد.

حسین عبدی در مورد پیروزی برابر کالدونیا نیز گفت: می خواستیم گل های زیادی بزنیم اما به هر حال بازیکنان در اجرا و زدن گل خوب عمل نکردند و نتوانستیم بر تعداد گل های زده مان اضافه کنیم.

عبدی در مورد دیدار با مراکش در مرحله بعد هم گفت: مراکش تیم فوق العاده خوبی است و طبیعتا کار سختی برابر این تیم خواهیم داشت. اما تلاش مان را می کنیم که برنده شویم و بتوانیم به مرحله بعدی صعود کنیم.

",sports,FALSE
5,"
به گزارش خبرنگار مهر، روز پایانی مرحله گروهی رقابت‌های جام جهانی زیر ۱۷ سال که به میزبانی جاکارتا اندونزی برگزار می‌شود، از ساعت ۱۵:۳۰ دقیقه امروز جمعه با دیدار ایران و کالدونیا پیگیری شد که طی آن ملی پوشان کشورمان به برتری ۵ بر صفر دست پیدا کردند.

امیرمحمد رزاقی نیا (۱۷ و ۳۴)، رضا قندی پور (۷۶)، محمد عسگری (۵+۹۰) و کسری طاهری (۹۰+۷) برای ایران گل زدند.

تیم ایران در این دیدار با آرشا شکوری، عرفان درویش عالی، حسام نفری، نیما اندرز(۵۶ - محمد عسگری)، علیرضا همایی فرد، امیر محمد رزاقی نیا، ابوالفضل زمانی(۸۲ - علیرضا شریفی)، یعقوب براجعه، ماهان صادقی(۶۸ - ابوالفضل ذلیخایی)، اسماعیل قلی زاده(۴۶ - کسری طاهری) و ابوالفضل موردی(۵۶ - رضا غندی‌پور) به میدان رفت.

شاگردان حسین عبدی در شرایطی گام در دیدار سوم خود گذاشتند که ابتدا برزیل را ۳ بر ۲ شکست داده بودند و در دیدار دوم ۲ بر یک به انگلیس باختند تا کارشان برای صعود به دیدار پایانی برابر کالدونیا و البته نتیجه دیدار تیم‌های انگلیس و برزیل بکشد.

تیم کالدونیا نیز که در دو دیدار گذشته برابر برزیل و انگلیس ۱۰ و ۹ گل از این دو تیم دریافت کرده بود، به عنوان ضعیف‌ترین تیم گروه وارد زمین شد و قابل پیش بینی بود که با چند گل به ایران ببازد اما در نیمه اول تنها دو گل دریافت کرد.

ملی پوشان نوجوان کشورمان که برای رسیدن به گل عجله زیادی داشتند از همان دقیق اول حملاتی را روی دروازه حریف پی ریزی کردند اما در زدن ضربه آخر موفقیتی زیادی نداشتند و تنها دو بار توسط امیرمحمد رزاقی نیا در دقایق ۱۷ و ۳۴ به گل رسیدند.

تیم فوتبال نوجوانان ایران البته در دقیقه ۲۵ با تشخیص و کمک سیستم ویدئویی صاحب یک ضربه پنالتی شد که این ضربه را اسماعیل قلی زاده به تیر دروازه زد تا یک گل از شاگردان حسین عبدی گرفته شود.

در نیمه دوم تیم نوجوانان ایران اکثر دقایق را پشت محوطه و داخل محوطه جریمه تیم کالدونیا بود و موقعیت‌های پرتعدادی را هم برای رسیدن به گل خلق کرد اما بازیکنان در زدن ضربات آخر کم دقت و عجول بودند.

با این حال ملی پوشان کشورمان در دقیقه ۷۶ توانستند یک بار دیگر دروازه حریف را باز کنند. این در حالی بود که تیم ایران برای صعود به مرحله بعد گل‌های بیشتر می‌خواست. تعویض‌هایی که حسین عبدی در دقایق آخر انجام داد روند گلزنی تیم نوجوانان را بهتر کرد و در دقایق وقت اضافه دو گل دیگر هم زد تا ۵ بر صفر برنده شود و برای صعود منتظر نتایج دیگر باشد.

به گزارش خبرنگار مهر، در دیدار برگزار شده همزمان، تیم فوتبال نوجوانان برزیل ۲ بر یک انگلیس را شکست داد و ۶ امتیازی شد و با توجه به شرایط بهتر نسبت به تیم ایران این دو تیم به طور مستقیم راهی مرحله بعد شدند. تیم ایران هم به عنوان یکی از سه تیم برتر راهی مرحله بعد شد و باید در مرحله یک هشتم نهایی به مصاف تیم مراکش برود.

",sports,FALSE
6,"
به گزارش خبرگزاری مهر و به نقل از روابط عمومی فدراسیون تنیس، با اعلام فدراسیون جهانی تنیس ، تیم ملی بانوان ایران با ۱۲ پله صعود به رتبه ۷۳ جدول رده بندی بیلی جین کینگ کاپ صعود کرد.

با توجه به موفقیت بانوان کشورمان در رقابت های بیلی جین کینگ کاپ بحرین و صعود به گروه ۲ آسیا و اقیانوسیه ، با اعلام فدراسیون جهانی نمایندگان ایران از رتبه ۸۵ دنیا به رتبه ۷۳ رده بندی صعود کردند.

مسابقات بیلی جین کینگ کاپ از ۲۶ تا ۲۹ مهرماه با حضور تیم‌های ایران، ویتنام، تاجیکستان، لائوس، برونئی، مالدیو، قرقیزستان، بحرین، بوتان، عراق، ماکائو، عربستان، قطر و نپال برگزار شد و نمایندگان کشورمان جواز حضور در گروه ۲ آسیا و اقیانوسیه را بدست آوردند.

",sports,FALSE
7,"
به گزارش خبرنگار مهر، تیم فوتبال پرسپولیس که در هفته گذشته نوسان و تنش‌های زیادی را پشت سرگذاشته بود، از روز پنجشنبه تمریناتش را برای برگزاری دیدار برگشت برابر النصر آغاز کرد.

سرخپوشان روز جمعه در شرایطی تمرین کردند که تعدادی از کودکان کار با حضور در محل تمرین این تیم با بازیکنان عکس یادگاری گرفتند و سرخپوشان هم پس از چند روز پر استرس با گرفتن عکس تیمی به شرایط بهتری رسیدند.





",sports,FALSE
8,"
به گزارش خبرنگار مهر، روز پایانی مرحله گروهی رقابت های جام جهانی زیر ۱۷ سال که به میزبانی جاکارتا اندونزی برگزار می شود، از ساعت ۱۵:۳۰ دقیقه امروز جمعه با دیدار ایران و کالدونیا پیگیری شد که طی آن ملی پوشان کشورمان در نیمه اول به برتری ۲ بر صفر دست پیدا کردند.

شاگردان حسین عبدی در شرایطی گام در دیدار سوم خود گذاشتند که ابتدا برزیل را ۳ بر ۲ شکست داده بودند و در دیدار دوم ۲ بر یک به انگلیس باختند تا کارشان برای صعود به دیدار پایانی برابر کالدونیا و البته نتیجه دیدار تیم های انگلیس و برزیل بکشد.

تیم کالدونیا نیز که در دو دیدار گذشته برابر برزیل و انگلیس ۱۰ و ۹ گل از این دو تیم دریافت کرده بود، به عنوان ضعیف ترین تیم گروه وارد زمین شد و قابل پیش بینی بود که با چند گل به ایران ببازد اما در نیمه اول تنها دو گل دریافت کرد.

ملی پوشان نوجوان کشورمان که برای رسیدن به گل عجله زیادی داشتند از همان دقیق اول حملاتی را روی دروازه حریف پی ریزی کردند اما در زدن ضربه آخر موفقیتی زیادی نداشتند و تنها دو بار توسط امیرمحمد رزاقی نیا در دقایق ۱۷ و ۳۴ به گل رسیدند.

تیم فوتبال نوجوانان ایران البته در دقیقه ۲۵ با تشخیص و کمک سیستم ویدئویی صاحب یک ضربه پنالتی شد که این ضربه را اسماعیل قلی زاده به تیر دروازه زد تا یک گل از شاگردان حسین عبدی گرفته شود.

",sports,FALSE
9,"
به گزارش خبرگزاری مهر به نقل از بخش رسانه‌ای تیم ملی فوتبال، دکتر پرهان خانلری پزشک تیم ملی فوتبال اعلام کرد: علیرضا جهانبخش در جریان دیدار برابر هنگ‌کنگ از ناحیه همسترینگ دچار آسیب‌دیدگی جزیی شد و بر این اساس او برای رفع این آسیب دیدگی به دو هفته استراحت نیاز دارد.

او افزود: با تصمیم اتخاذ شده جهانبخش برای درمان آسیب دیدگی خود روز یکشنبه عازم هلند خواهد شد، بنابراین امکان حضور این بازیکن در دیدار برابر ازبکستان فراهم نیست.

",sports,FALSE
10,"
به گزارش خبرگزاری مهر، براساس اعلام بخش رسانه‌ای باشگاه تراکتور، با حضور محمدرضا زنوزی مطلق مالک باشگاه، هوشنگ نصیرزاده مدیرعامل و پاکو خمز سرمربی امروز جمعه جلسه بررسی شرایط تیم فوتبال تراکتور برگزار شد.

طی این جلسه ضمن بررسی شرایط تیم، نگرانی هواداران و نکته نظرات فنی کارشناسان در خصوص مسائل مختلف پیرامون تیم نظیر ترکیب و نتایج حاصل شده در هفته‌های اخیر به سرمربی تیم منتقل شد.

همچنین پاکو خمز نیز با پذیرش مسئولیت نتایج و عملکرد تیم، برنامه‌های خود را در رابطه با بهبود شرایط تیم تشریح کرد.

در پایان این جلسه مقرر گردید، تمامی ارکان باشگاه هم‌راستا با برنامه‌های کادر فنی، بستر لازم را جهت بهبود روند نتیجه‌گیری و موفقیت در ادامه مسابقات فراهم نمایند.

",sports,FALSE
11,"
به گزارش خبرگزاری مهر به نقل رسانه رسمی باشگاه استقلال، موضوع این توافقنامه فعالیت های مشترک برای توسعه فوتبال در سوچی و تهران است. این سند تعامل نزدیک بین دو باشگاه در توسعه بخش فوتبال فوتبال پایه در رده های مختلف سنی نونهالان، نوجوانان، جوانان و امیدها، بخش فنی شامل آموزش مربیان، امور بین المللی دو باشگاه، تبادل تجربیات آموزشی و فنی، برگزاری کنفرانس ها و رویدادهای مشترک با حضور نمایندگان دو باشگاه در روسیه و ایران را فراهم می کند.

دو باشگاه استقلال و سوچی، با برگزاری مسابقات دوستانه در رده بزرگسالان هم توافق کردند که زمان و مکان برگزاری این بازیهای دوستانه متعاقباً اعلام خواهد شد.

طبق این توافق‌نامه استقلال و سوچی، این امکان را خواهند داشت که بازیکنان جوانشان را به صورت قرضی و قطعی مبادله کنند. همچنین آنها را با حق خرید به خدمت بگیرند تا در صورت فروش بعدی به باشگاه های ثالث هم، هر دو باشگاه سود ببرند.

این تفاهم‌نامه تا پایان سال ۲۰۲۶ میلادی معتبر است و بنا به اراده طرفین قابل تمدید خواهد بود.

",sports,FALSE
12,"
به گزارش خبرنگار مهر، مرحله گروهی جام جهانی زیر ۱۷ سال اندونزی در گروه D با برگزاری ۲ مسابقه به پایان رسید و تیم ژاپن به رغم پیروزی ۲ بر صفر مقابل سنگال در آخرین مسابقه، به دلیل تفاضل گل کمتر، با شش امتیاز سوم شد اما به عنوان تیم سوم به مرحله حذفی صعود کرد و سنگال در رده دوم قرار گرفت. تیم نوجوانان آرژانتین هم با پیروزی ۴ بر صفر مقابل لهستان موفق شد به عنوان تیم نخست راهی مرحله یک هشتم نهایی شود.

با توجه به نتایج تیم‌های سوم در گروه‌های A و B (اندونزی ۲ امتیاز و ازبکستان ۴ امتیاز)، تیم نوجوانان ژاپن به عنوان یکی از چهار تیم سوم به دور بعدی صعود کرد.

نتایج دیدارهای این گروه به شرح زیر است:

* نوجوانان لهستان صفر - نوجوانان آرژانتین ۴

گل‌ها: لاپلیس (۳۴)، روبرتو (۴۶)، سوبیابره (۵۲) و لوپز (۸۶)

* نوجوانان سنگال صفر - نوجوانان ژاپن ۲

گل‌ها: تاکااوکا (۶۲، ۷۳)





",sports,FALSE
13,"
به گزارش خبرگزاری مهر و به نقل از روابط عمومی فدراسیون والیبال، هفته چهارم مرحله مقدماتی مسابقات والیبال قهرمانی باشگاه‌های برتر زنان ایران امروز (جمعه 26 آبان) با سه دیدار در شهرهای اصفهان، یزد و تهران پیگیری شد.

تیم‌های مس رفسنجان، سایپا تهران و ذوب‌آهن اصفهان در هفته چهارم لیگ برتر زنان مقابل حریفان خود به پیروزی رسیدند.

تیم فولاد مبارکه سپاهان این هفته استراحت داشت و در غیاب این تیم سایپا به سه برد و 9 امتیاز در صدر جدول قرار گرفت.

از سوی دیگر تیم ذوب‌آهن به‌رغم پیروزی در این هفته با یک پله سقوط در جایگاه ششم قرار گرفت زیرا مس با پیروزی امروز از انتهای جدول به رتبه پنجم رفت و جای خود را به پیکان داد.

نتایج کامل دیدارهای هفته چهارم لیگ برتر زنان به قرار زیر است:

* ذوب‌آهن اصفهان 3 – پیکان تهران 2 (25 بر 21، 19 بر 25، 30 بر 28، 22 بر 25 و 15 بر 9)

* هوران یزد صفر – مس رفسنجان 3 (20 بر 25، 22 بر 25 و 20 بر 25)

* سایپا تهران 3 – مهرسان تهران یک (25 بر 21، 25 بر 17، 19 بر 25 و 25 بر 22)

جدول این رقابت‌ها در پایان هفته چهارم بدین شکل است:

سایپا تهران سه برد و 9 امتیاز فولاد مبارکه سپاهان سه برد و 8 امتیاز مهرسان تهران دو برد و هفت امتیاز هوران یزد دو برد و چهار امتیاز مس رفسنجان یک برد و سه امتیاز ذوب‌آهن اصفهان یک برد و سه امتیاز پیکان تهران بدون برد و دو امتیاز

",sports,FALSE
14,"
به گزارش خبرگزاری مهر و به نقل از روابط عمومی فدراسیون ووشو، مجمع عمومی و انتخاباتی فدراسیون بین‌المللی ووشو به صورت حضوری در تگزاس آمریکا، میزبان شانزدهمین دوره مسابقات قهرمانی جهان برگزار شد که امیر صدیقی رئیس فدراسیون ووشو کشورمان به دلیل عدم صدور روادید به صورت آنلاین در این نشست حضور پیدا کرد.

مهمترین موضوع این نشست، به انتخاب رئیس و اعضای هیأت رئیسه ارتباط داشت که با انجام رأی‌گیری «ژیدان گائو» وزیر ورزش و رئیس کمیته ملی المپیک چین به عنوان رئیس جدید فدراسیون بین‌المللی ووشو انتخاب شد.  همچنین در بخش انتخابات اعضای هیأت رئیسه این فدراسیون بین‌المللی، مهدی‌علی‌نژاد برای پنجمین دوره متوالی به عضویت این هیأت رئیسه درآمد.

",sports,FALSE
15,"
به گزارش خبرنگار مهر، تیم فوتبال ملوان بندرانزلی یکی از بهترین شروع‌های خود در تاریخ لیگ برتر را در فصل بیست و سوم داشته است. این تیم کار خود را با مهدی تارتار آغاز کرد و اکنون پس از گذشت ۱۰ هفته از مسابقات، با ۱۶ امتیاز در مکان چهارم جدول رده بندی قرار گرفته است.

یکی از بازیکنانی که نقش پررنگی در موفقیت ملوان در این فصل داشته، مسعود زائرکاظمینی مهاجم این تیم است. او در این فصل سه گل برای انزلی‌چی‌ها به ثمر رسانده و پس از رضا جعفری به عنوان دومین گلزن برتر ملوان شناخته می‌شود. به همین جهت گفت‌وگویی را با او انجام داده‌ایم که در ادامه آن را می‌خوانید.

مسعود زائرکاظمینی در رابطه با وضعیت کنونی تیم فوتبال ملوان بندرانزلی اظهار داشت: ملوان جز تیم‌هایی بود که خیلی دیر بسته شد. در ابتدای لیگ و در بازی مقابل تیم‌های ذوب آهن اصفهان و استقلال تهران نتیجه را واگذار کردیم که شروع بدی برای ما محسوب می‌شد، اما خدا را شکر بازی به بازی بهتر شدیم و توانستیم نتایج خوبی را به دست آوریم.

او ادامه داد: حضور در جمع چهار تیم بالای جدول نشان دهنده عملکرد خوب ملوان در فصل بیست و سوم است و امیدوارم این نتایج ادامه دار باشد تا بتوانیم دل هواداران و مردم خوب انزلی را شاد کنیم.



مهاجم تیم ملوان در خصوص توقف روند گلزنی اش برای این تیم بیان کرد: من تا هفته پنجم، بازیکن ثابت ترکیب ملوان بودم اما بعد از محرومیت و مصدومیتی که متأسفانه برای من رخ داد نتوانستم به عنوان بازیکن ثابت تیم باشم اما تلاش می‌کنم تا بار دیگر بتوانم جایگاه اصلی در ترکیب تیم داشته باشم. خدا را شکر بازیکنان خوبی در تیم حضور دارند و همه ما برای موفقیت تیم ملوان تلاش می‌کنیم و بازی به بازی پیش می‌رویم تا تیم نتیجه بگیرد.

زائرکاظمینی در رابطه با کار کردن با مهدی تارتار گفت: تارتار یکی از افراد باسابقه در فوتبال ایران است و ارتباط بسیار خوبی با همه بازیکنان دارد. کار کردن با او برای من لذت بخش است. مطمئنم که ملوان با مهدی تارتار نتایج بهتری کسب خواهد کرد و می‌توانیم درس‌های زیادی از کار کردن با او بگیریم.



او در رابطه با پرداخت مطالبات بازیکنان بیان کرد: اوضاع مالی تاکنون خوب بود و باشگاه به وعده‌های خود عمل کرده است که همینجا باید از مدیران تشکر کنم. امیدورام تا پایان فصل هم این روند ادامه داشته باشد تا دغدغه‌ای از این بابت نداشته باشیم.

مهاجم ملوان در پایان خاطر نشان کرد: جا دارد که از هواداران خونگرم ملوان تشکر کنم که در سرما و گرما ما را تنها نگذاشته‌اند و امیدوارم با کسب نتایج خوب بتوانیم مزد زحمات آنان را بدهیم و در پایان لیگ جایگاهی که در شأن این تیم باشد، کسب شود.

",sports,FALSE
16,"
به گزارش خبرنگار مهر، وزارت ورزش و جوانان طی فراخوانی از جامعه ورزش و جوانان کشور دعوت کرد با حضور پرشور خود در راهپیمایی روز شنبه، ضمن اعلام حمایت از مردم مظلوم غزه، صدای آزادگان جهان علیه رژیم کودک‌کش صهیونیستی را به گوش دنیا برساند.

متن این فراخوان به شرح زیر است:

وزارت ورزش و جوانان یکدل و یکصدا دفاع جانانه‌ی جبهه‌ی مقاومت را علیه رژیم صهیونیستی ستایش می‌کند و بار دیگر با محکوم کردن جنایات اسرائیل غاصب، از قهرمانان، داوران، مربیان، پیشکسوتان، جوانان و آحاد مختلف مردم دعوت می‌کند در روز شنبه ۲۷ آبان ماه، در تجمع سراسری مردم ایران در حمایت از مردم مظلوم غزه حضور گسترده و پرشور و شعور خود را بار دیگر به منصه‌ی ظهور برسانند.

وعده جامعه ورزش و جوانان ساعت ۱۴:۳۰ مقابل در اصلی دانشگاه تهران

در همین رابطه سید محمد شروین اسبقیان مشاور و مدیرکل حوزه وزارتی وزارت ورزش گفت: همانطور که مستحضر هستید که این روزها دنیا شاهد جنایت رژیم غاصب اسرائیل تحت فرمانروایی آمریکای خون آشام است. به گونه‌ای ناباورانه شاهد بی اخلاقی‌های بی سابقه‌ای هستیم که قلب همه را به درد آورده است و میلیون‌ها انسان را آزرده خاطر کرده است. کودکان معصوم یکی پس از دیگری توسط کسانی که قواعد اخلاقی حتی قواعد جنگ را زیر پا گذاشته اند، کشته می‌شوند. همه از این شرایط غمگین هستیم.

مشاور و مدیرکل حوزه وزارتی وزارت ورزش با اشاره به فراخوان این وزارتخانه تصریح کرد: جامعه ورزش به همراه وزیر انقلابی، رؤسای کمیته‌های ملی المپیک و پارالمپیک، رؤسای فدراسیون‌ها و قهرمانان ساعت ۱۴:۳۰ مقابل درب اصلی دانشگاه فریاد مرگ بر اسرائیل را سر می‌دهیم تا این جنایت و نسل کشی پایان دهیم.

",sports,FALSE
17,"
به گزارش خبرنگار مهر، محمد نوازی در مورد آخرین وضعیت تیم فوتبال استقلال گفت: خدا را شکر استقلال روند خوبی در لیگ برتر داشته است. نسبت به شرایط ابتدای فصل که با مشکلاتی مواجه بودیم، امروز شرایط بهتری داریم. نکونام در راس تیم با تفکراتش عملکرد خوبی داشت.

وی ادامه داد: البته بازیکنان هم بچه ها تلاش کردند و تتوانستیم شرایط خوبی به دست بیاوریم. البته باید تلاش مان را ادامه دهیم. اتفاقات عجیب غریب همیشه در فوتبال وجود دارد و باید پشتکار داشته باشیم تا در نهایت شرمنده هوادارن مان نشویم.

مربی تیم فوتبال استقلال که با برنامه ورزشگاه صحبت می کرد در مورد تعطیلی لیگ و اینکه این شرایط به وند عملکرد این تیم لطمه می زند یا خیر، گفت: همیشه این شرایط لطمه به تیم ها زده است اما با توجه به شرایطی که تیم مان دارد، بازیکنان از نظر اخلاقی همچنان تلاش می کنند روند رو به رشد داشته باشیم و فرصتی از دست ندهیم. از یک حیث هم این تعطیلی فرصتی برای استراحت بود تا با انرژی مضاعف تمرینات و دیدارها را ادامه دهیم.

نوازی در مورد مصدومیت مرادمند و شرایط این بازیکن برای بازگشت به تمرینات گفت: شرایط او هنوز خوب نشده است. مرادمند همچنان تحت نظر پزشک در حال کار است. فکر می کنم تا دو سه هفته دیگر کنارمان نباشد. مرادمند بازیکن خوبی است و پشتکار زیادی دارد.

وی همچنین در مورد بلانکو و تاثیرگذاری که در ترکیب تیم استقلال داشته است، خاطرنشان کرد: این بازیکن در دو بازی پانزده بیست دقیقه آخر وارد بازی شد اما شرایط خوبی نداشت اما در بازی آخر که فیکس بود، شرایط به مراتب بهتری داشت. سرمربی تیم و بازیکنان هم از او و حضورش راضی بودند. به هر حال خودش هم تلاش داشت و گل هم زد.

مربی تیم فوتبال استقلال در مورد برنامه این تیم برای نیم فصل و احتمال جذب بازیکن جدید گفت: شرایط استقلال را همه دیدند و شنیدند که مشکلاتی وجود داشت. ابتدا آقای خطیر و نکونام از هم شناخت کاملی نداشتند اما الان شرایط برای دو نفر خوب شده است. شرایط در کل بهتر شده است. همه کارشان را انجام می دهند. هر تیمی هم برای تغییر و تحولات نیاز به یکسری اقدامات دارد. در این مورد تصمیم نهایی با نکونام است.

نوازی همچنین در مورد دربی ۲۳ آذر و میزان آمادگی استقلال برای این دیدار گفت: شرایط مان خوب است. تفکرات نکونام اجرا می شود و آماده هستیم.

",sports,FALSE
18,"
به گزارش خبرنگار مهر، نواب نصیر شلال در مورد وضعیت کیانوش رستمی برای حضور در ترکیب تیم ملی وزنه برداری گفت: ابتدای سال که من هدایت تیم ملی را پذیرفتم تصمیماتی را برای همه ورزشکاران در نظر گرفتیم. کیانوش در یکی دو مسابقه شرکت کرد، بعد از آن در فاصله یک ماهه تا مسابقات جهانی عربستان باید در رکوردگیری شرکت می‌کرد.

وی ادامه داد: این در حالی است که کیانوش، خودش خواسته بود انفرادی تمرین کند، در رکوردگیری هم شرکت نکرد و به همین دلیل ترکیب قرار نگرفت. بعد از آن کیانوش رستمی برای مسابقات دیگری درخواست داد که شرکت کند اما به لحاظ زمانی دیر شده بود.

نواب نصیر شلال در پاسخ به این پرسش که «فدراسیون وزنه بردای و تیم ملی نسبت به در اختیار داشتن کیانوش رستمی تمایل دارد یا خیر؟»، گفت: فدراسیون و تیم ملی نمی‌تواند تمایلی داشته باشد یا نه، ورزشکار باید به لحاظ آمادگی نرمال باشد. او در برخی رکوردگیری‌ها شرکت نداشت و وقتی هم درخواست داده است، زمان نبوده است. اگر آماده باشد تمایل داریم.

سرمربی تیم ملی وزنه برداری همچنین در مورد فراخوان وزارت ورزش و جوانان در حمایت از مردم مظلوم غزه و حضور در این مراسم گفت: بدون بیانیه هم موضع کشورمان نسبت به اسرائیل آدم کش همین بوده است. همیشه اسرائیل محکوم شده است. از جنایات اخیر بسیار متاسف هستیم و امیدواریم فردا هم در مراسم شرکت کنیم و دوباره موضع خود نسبت به جنایات اسرائیل را اثبات کنیم.

",sports,FALSE
19,"
به گزارش خبرنگار مهر، چرخه انتخابی تیم ملی کشتی آزاد برای حضور در المپیک ۲۰۲۴ پاریس از سوی فدراسیون کشتی اعلام شد، اما این چرخه ابهامات زیادی دارد. براساس آن چه که فدراسیون کشتی اعلام کرده، همه کشتی‌گیران باید از قهرمانی کشور وارد چرخه انتخابی شوند و تنها مدال‌آوران جهانی و کشتی‌گیرانی که در بازی‌های آسیایی هانگژو موفق به کسب مدال طلا شدند، از حضور در چرخه انتخابی معاف هستند.

البته فدراسیون برای افرادی که در مسابقات جهانی موفق به کسب سهمیه المپیک شدند یک امتیاز ویژه‌ای قائل شده و آنها را از حضور در قهرمانی کشور معاف کرده است. این امتیاز ویژه به نفع افرادی است که در مسابقات جهانی دور از انتظار ظاهر شدند و حالا هم مثل آب خوردن می‌توانند به ترکیب تیم ملی برسند. به عنوان مثال رحمان عموزاد در وزن ۶۵ کیلوگرم در مسابقات جهانی عملکرد خوبی نداشت، اما به دلیل کسب سهمیه المپیک که البته به سختی هم موفق شد آن را به دست بیاورد، از حضور در قهرمانی کشور معاف شده است. در حالی که عموزاد در مسابقات جهانی امسال بدترین عملکرد خود را داشت و حتی نتوانست طلای سال گذشته را تکرار کند و به سختی هم به سهمیه المپیک رسید. حالا با این امتیاز ویژه رحمان به راحتی از حضور در قهرمانی کشور معاف شده و در مسابقات قهرمانی آسیا حضور پیدا می‌کند.

آزموده را آزمودن خطاست

این چرخه انتخابی سال گذشته هم تکرار شد، رحمان عموزاد از حضور در قهرمانی کشور معاف شد و بعد هم به دلیل مصدومیت نفرات برتر قهرمانی کشور، رحمان برای مسابقات قهرمانی آسیا انتخاب و با کسب مدال طلای آن مسابقات، مسافر جهانی شد. اما در ادامه نتیجه این انتخاب، عملکرد ضعیف و دور از انتظار عموزاد در مسابقات قهرمانی جهان بود. او حتی در بازی‌های آسیایی هم نتوانست عملکرد خوبی داشته باشد و مشخص نیست چرا فدراسیون‌نشینان دوباره همان راه را انتخاب کردند؟! مگر نه اینکه عموزاد در مسابقات جهانی و حتی بازی‌های آسیایی دور از انتظار ظاهر شد، حالا چرا برای المپیک ۲۰۲۴ راه دیگری برای انتخاب این کشتی‌گی در نظر نگرفتند؟! مسابقات قهرمانی آسیا فرصت مناسبی بود تا در وزن ۶۵ کیلوگرم یک رقیب برای رحمان عموزاد پیدا شود و آنها در کنار یکدیگر برای رسیدن به دوبنده تیم ملی و حضور در المپیک تلاش می‌کردند.



 شایسته‌سالاری حلقه مفقود چرخه انتخابی

باتوجه به چرخه انتخابی که برای تیم ملی کشتی آزاد در نظر گرفته شده، به نظر می‌رسد موانعی که فدراسیون برای رسیدن کشتی‌گیران به ترکیب تیم ملی در نظر گرفته بسیار آسان است و با این شرایط نمی‌توان به شایستگی کشتی‌گیران را انتخاب کرد. تنها حضور در قهرمانی آسیا باعث می‌شود کشتی‌گیرانی مثل رحمان خیلی زود به دوبنده تیم ملی برسند و خیالشان برای حضور در المپیک راحت باشد، در حالی که انتخاب زودهنگام رحمان عموزاد باعث می‌شود او در المپیک ۲۰۲۴ هم مانند قهرمانی جهان دور از انتظار ظاهر شود.

",sports,
20,"
به گزارش خبرگزاری مهر، رسانه باشگاه نساجی با اعلام این خبر نوشت: با تصمیم هیات مدیره باشگاه، همکاری با اریکو آندره پینهال به پایان رسید و این مربی در فضایی دوستانه و صمیمانه از مجموعه نساجی جدا شد.

تیم فوتبال نساجی که یکی از نمایندگان ایران در لیگ قهرمانان آسیا بود، پس از آنکه نتوانست در این مسابقات به موفقیتی دست پیدا کند، حال و روز خوشی هم در لیگ برتر ندارد و جزو تیم های قعرنشین جدول رده بندی است. 

اعضای هیات مدیره باشگاه نساجی با وجود نارضایتی که از سیدمهدی رحمتی به این سرمربی فرصت داده اند همچنان به فعالیتش با نساجی ادامه دهد. 

قرار است یک مربی جدید به کادر فنی تیم فوتبال نساجی اضافه شود که گفته می شود وحید رضایی بازیکن سابق تیم فجرسپاسی و از مربیان جوان فوتبال ایران گزینه اضافه شدن به کادر فنی تیم نساجی است.

",sports,
21,"
به گزارش خبرنگار مهر، تیم ملی فوتبال ایران در نخستین دیدار خود در مرحله انتخابی جام جهانی ۲۰۲۶ پنجشنبه شب در ورزشگاه آزادی تهران ۴ بر صفر هنگ کنگ را شکست داد.

بعد از این دیدار بود که بخش رسانه‌ای تیم ملی فوتبال اعلام کرد به منظور حفظ اتحاد تیمی و در پی رفتار غیرحرفه‌ای احمد نورالهی و با تصمیم کادر فنی، این بازیکن از تیم ملی کنار گذاشته شد.

این خبر در شرایطی منتشر شد که بخش رسانه ای تیم ملی به رفتار غیرحرفه ای نورالهی اشاره نکرده بود اما گفته می شود بازیکن سابق تیم فوتبال پرسپولیس که در لیگ امارات بازی می کند به دلیل اعتراضی که به حضور نداشتنش در فهرست ۲۳ نفره تیم ملی داشته، مورد غضب سرمربی تیم ملی قرار گرفته و کنار گذاشته شده است. برای دو بازی تیم ملی ۳۰ بازیکن در اردو حضور داشتند.

",sports,
22,"
به گزارش خبرنگار مهر، با گذشت ۱۰ هفته از رقابت‌های لیگ برتر فوتبال، نیمی از تیم‌ها ۱۰ بازی خود را به طور کامل انجام داده و نیمی دیگر به دلیل حضور تیم‌های ایرانی در لیگ قهرمانان آسیا و همچنین حضور تیم امید در مسابقات انتخابی المپیک نتوانسته اند ۱۰ بازی داشته باشند و یکی، دو دیدار عقب افتاده دارند که باید انجام دهند.

با این حال به آمار تیم‌های حاضر در این مسابقات در دیدارهای خانگی و خارج از خانه نگاهی انداخته ایم که در ادامه آن را می‌خوانید.

ابتدا با دیدارهای خانگی آغاز می‌کنیم. تیم فوتبال استقلال که اکنون با انجام ۹ بازی و ۲۲ امتیاز صدرنشین است، تاکنون در پنج بازی میزبان حریفان خود بوده که آمار ۱۰۰ درصد پیروزی را از خود به ثبت رسانده است که نشان می‌دهد جواد نکونام و شاگردانش حساب ویژه ای روی دیدارهای خانگی خود باز کرده اند. پس از استقلال، سپاهان اصفهان در رده دوم بهترین تیم لیگ برتر در دیدارهای خانگی قرار دارد. زرد پوشان اصفهانی، از ۸ بازی خود در لیگ برتر در پنج دیدار میزبان حریفان خود بوده اند و تنها مقابل ملوان بندرانزلی نتیجه را واگذار کردند و ۴ بازی را با پیروزی به اتمام رسانده اند.



ملوان بندرانزلی که ۱۰ دیدار خود را به طور کامل انجام داده است در رده سوم جا گرفته است. ۶ بازی از ۱۰ دیدار لیگ بیست و سوم را مهدی تارتار و شاگردانش از حریفان خود در ورزشگاه سیروس قایقران میزبانی کرده اند که آمار ۳ پیروزی، دو تساوی و یک شکست را به ثبت رسانده و با کسب ۱۱ امتیاز پشت سر استقلال تهران و سپاهان اصفهان قرار گرفته اند.

در انتهای جدول دیدارهای خانگی هم به ترتیب تیم‌های هوادار، پیکان و شمس آذر قرار گرفته اند. هوادار تاکنون ۵ بازی از حریفان خود در تهران میزبانی کرده که در دو دیدار نتیجه تساوی رقم خورده است و سه شکست را هم شاگردان فکری تجربه کرده اند.

پیکان هم وضعیت مشابهی با هوادار دارد و به دلیل تفاضل گل پایین‌تر نسب به این تیم در جایگاه پانزدهم جدول بازی‌های خانگی قرار می‌گیرد. در انتهای این جدول هم شمس آذر قزوین قرار دارد. این تیم که نخستین فصل حضور در لیگ برتر را تجربه می‌کند تاکنون ۹ بازی انجام داده که تنها در سه دیدار میزبان بوده و از این سه بازی، دو شکست و یک نتیجه تساوی را به دست آورده است.

ذوب آهن صدرنشین جدول بازی‌های خارج از خانه

در بازی‌های خارج از خانه محمد ربیعی و شاگردانش در تیم ذوب آهن آمار بسیار خوبی را از خود به ثبت رسانده اند. آنها از ۱۰ بازی خود، ۶ دیدار را در خارج از خانه به مصاف حریفان رفته اند و آمار ۴ پیروزی و دو تساوی را به ثبت رسانده اند. پس از ذوب آهن، شمس آذر قزوین در رده دوم این جدول قرار دارد. سعید دقیقی و شاگردانش که در بازی‌های خانگی آمار خوبی نداشتند، در دیدارهای خارج از خانه ۶ بازی انجام داده اند که سه پیروزی، دو تساوی و یک شکست ماحصل این دیدارها بوده است.



در رده سوم این جدول، تیم پرسپولیس قرار دارد. سرخپوشان تهران از ۹ بازی خود، پنج دیدار را در خارج از خانه بازی کرده اند و آمار سه پیروزی، یک تساوی و یک شکست را به ثبت رسانده و پایین‌تر از ذوب آهن و شمس آذر قرار گرفته اند. تیم‌های استقلال تهران، سپاهان و ملوان که در دیدارهای خانگی جز سه تیم برتر بودند، به ترتیب در جایگاه هفتم، ششم و یازدهم این جدول ایستاده اند.

در انتهای جدول بازی‌های خارج از خانه هم تیم‌های فولاد، استقلال خوزستان و نساجی مازندران قرار گرفته اند. فولاد از ۴ بازی خارج از خانه سه دیدار را شکست خورده و یک بازی را هم با پیروزی به پایان رسانده است. استقلال خوزستان در ۵ بازی خارج از خانه سه دیدار را با شکست از زمین خارج شده و دو بازی هم با نتیجه تساوی به اتمام رسیده است. نساجی مازندران هم در سه دیدار خارج از خانه دو بازی شکست خورده و یک دیدار هم به تساوی رسیده تا شاگردان رحمتی در رده آخر این جدول قرار بگیرند.

",sports,
23,"
به گزارش خبرگزاری مهر، دیدار تیم های ملی گلبال ایران و تایلند در مرحله نیمه نهایی رقابت های گلبال قهرمانی آسیا پاسفیک امروز جمعه در هانگژو برگزار شد که طی آن ملی پوشان ایران با نتیجه ۸ بر ۳ حریف خود را شکست دادند و فینالیست شدند.

حسن جعفری ۶ گل و نعمت الله سرافراز ۲ گل برای تیم ملی گلبال ایران یه ثمر رساندند.

در دیگر دیدار مرحله نیمه نهایی تیم کره جنوبی با نتیجه ۱۲ بر ۱۰ چین را شکست داد. بدین ترتیب دیدار نهایی رقابت های گلبال قهرمانی آسیا پاسفیک روز شنبه میان دو تیم ایران و کره جنوبی برگزار می شود.

تیم ملی گلبال ایران پیش از دیدار مرحله نیمه نهایی برابر تیم های کره جنوبی، قزاقستان، مغولستان و پاکستان پیروز شده بود.

",sports,
24,"
به گزارش خبرنگار مهر، تیم فوتبال نوجوانان ایران، آخرین بازی خود در مرحله گروهی جام جهانی زیر ۱۷ سال اندونزی را باید در روز ۲۶ آبان از ساعت ۱۵:۳۰ با نوجوانان «نیوکالدونیا» برگزار کنند و در بازی همزمان هم نوجوانان برزیل و انگلیس دیدار خواهند کرد. نتیجه این دو دیدار تعیین کننده جایگاه تیم‌ها در پایان دور گروهی خواهد بود.

وضعیت گروه مرگ مسابقات به گونه‌ای است که تیم ایران شانس صعود به عنوان تیم اول، تیم دوم و یا تیم سوم را دارد. دو تیم اول به طور مستقیم صعود خواهند کرد و از بین تیم‌های سوم در گروه‌های شش گانه هم چهار تیم برتر که امتیاز بیشتری کسب کرده باشند راهی دور حذفی خواهند شد.

در صورت تساوی امتیازات دو تیم هم مطابق قوانین فیفا، تفاضل گل بهتر و سپس گل زده بیشتر تیم صعود کننده را تعیین خواهد کرد.

در حال حاضر انگلیس با ۶ امتیاز صدرنشین است، برزیل و ایران ۳ امتیازی هستند و برزیل به دلیل تفاضل گل بهتر دوم است و نیوکالدونیا هم در انتهای جدول قرار دارد.





صعود به عنوان تیم اول

تیم نوجوانان ایران در یک صورت به عنوان تیم اول صعود خواهد کرد و آن برد پرگل با اختلاف بیش از ۱۰ گل مقابل «نیوکالدونیا» و شکست انگلیس مقابل برزیل است. در این صورت کار به گل‌شماری خواهد رسید و شاگردان حسین عبدی این شانس را دارند که به عنوان تیم اول صعود کنند.

در صورتی که نوجوانان ایران بتوانند به عنوان صدرنشین به یک هشتم پایانی راه پیدا کنند باید به مصاف تیم سوم یکی از گروه‌های A یا B یا F بروند که احتمالاً از بین تیم‌های اندونزی، ازبکستان و یا مکزیک خواهد بود.

صعود به عنوان تیم دوم

در صورتی که تیم نوجوانان ایران بتواند به عنوان تیم دوم راهی مرحله حذفی شود باید در مسابقه خود در دور یک هشتم نهایی با تیم دوم گروه A مواجه شود که به نظر می‌رسد مالی در این گروه دوم شود.

صعود به عنوان تیم سوم

در صورت پیش آمدن شرایطی که تیم زیر ۱۷ سال ایران به عنوان یکی از چهار تیم برتر تیم‌های سوم به مرحله حذفی صعود کند باید به مصاف تیم اول گروه A یا گروه B برود که احتمالاً یکی از تیم‌های اسپانیا و اکوادور خواهد بود.



",sports,
25,"
به گزارش خبرگزاری مهر و به نقل از روابط عمومی فدراسیون جودو، مسابقات جودو نوجوانان و جوانان آسیا از صبح امروز، پنج شنبه _۲۵ آبان ماه در سالن ورزشگاه «آلپومیش» با حضور ۱۸۵ جودوکار از ۱۵ کشور آغاز شد و تا فردا جمعه در رده نوجوانان ادامه خواهد شد.

طبق برنامه در روز نخست جودوکاران اوزان ۴۰-، ۴۴-، ۴۸- و ۵۲- کیلوگرم در گروه دختران، ۵۰-، ۵۵-، ۶۰- و ۶۶- کیلوگرم در گروه پسران به مصاف حریفان خود رفتند.

آنیدا فلاح در وزن ۴۰- کیلوگرم دور نخست برابر «اوتیپکالی» از قزاقستان پس از تساوی در وقت قانونی در امتیاز طلایی به حریف قزاقستانی خود بازی را واگذار کرد. وی در جدول شانس مجدد به نماینده هندوستان باخت و از رسیدن به مدال بازماند. آناهیتا موسوی در وزن ۴۴- کیلوگرم ابتدا به «هونگ ون» بازی را واگذار کرد و در جدول شانس مجدد به نماینده هند باخت و از دور مسابقات کنار رفت.

امیرمحمد حسن نژاد در وزن ۵۰- کیلوگرم پس از یک دور استراحت در مبارزه با «شاوکاتوف» از ازبکستان در امتیاز طلایی با اجرای فن «اوچی ماتا» حریف قدرتمند را شکست دهد. وی در ادامه و مبارزه با نماینده عربستان با تصمیم عجیب در داور در دادن یک اخطار بی مورد بازنده تاتامی را ترک کرد. حسن نژاد در دیدار رده بندی به نماینده ترکمنستان باخت و به عنوان پنجمی اکتفا کرد.

در وزن ۵۵- کیلوگرم، رضا چهارمحالی پس از باخت به «کودبوندیف» از تاجیکستان در جدول شانس مجدد مقابل نماینده ازبکستان شکست خورد و از گردونه رقابت‌ها کنار رفت. متین عبادی در وزن ۶۰- کیلوگرم پس از برتری مقابل «یوسف البرک» از کویت با ضربه فنی، در مرحله یک هشتم نهایی برابر «عیساکوف» از قزاقستان بازنده تاتامی را ترک کرد. وی در جدول شانس مجدد ابتدا نماینده ازبکستان را شکست داد و پس از آن به مصاف نماینده کشور چین تایپه رفت و با شکست مقابل این جودوکار از رسیدن به مدال باز ماند.

امید پیوندی در وزن ۶۶- کیلوگرم در اولین دیدار «روسلان کازنیسف» از ترکمنستان را با ضربه فنی شکست داد. وی در مرحله یک هشتم نهایی به نماینده ازبکستان باخت و در جدول شانس مجدد مقابل نماینده تاجیکستان بازی را واگذار و از گردونه رقابت‌ها کنار رفت.

نکته جالب توجه روز نحست این دوره از مسابقات کسب دو مدال طلا و برنز توسط جودوکاران تیم ملی تاجیکستان بود. کره جنوبی مدعی کسب مدال طلا نیز امروز تنها دو مدال برنز کسب کرد. ضمن اینکه نماینده عربستان که حسن نژاد را در نیمه نهایی شکست داده بود به فینال این رقابت‌ها راه یافت.

لازم به ذکر است، تیم‌های ملی جودو نوجوانان و جوانان کشورمان پس از پایان تعلیق چهار ساله، برای نخستین بار در مسابقات رسمی حضور پیدا کردند.

",sports,
26,"
به گزارش خبرنگار مهر، تیم‌های ملی فوتبال ایران و هنگ کنگ شامگاه پنج‌شنبه ۲۵ آبان و از ساعت ۱۸ در ورزشگاه آزادی به مصاف هم رفتند که این بازی در پایان با برتری ۴ بر صفر ایران همراه شد. سردار آزمون دو بار و مهدی طارمی و رامین رضائیان هرکدام یکبار برای ایران در این دیدار موفق به گلزنی شدند. در ادامه صحبت‌های برخی از بازیکنان تیم ملی پس از پایان بازی را می‌خوانید.

آزمون: حضور در کنار کریم باقری برای من باعث افتخار است

سردار آزمون مهاجم تیم ملی پس از دیدار با هنگ کنگ گفت: بازی کردن در مقابل چنین تیم‌هایی بسیار دشوار است. می‌دانستیم که پیروز می‌شویم و به بازیکنان این برد را تبریک می گویم.

او در خصوص تعداد گل‌های خود در این بازی که او را به یک قدمی رکورد کریم باقری رساند، بیان کرد: باعث افتخار است که کنار کریم باقری باشم و امیدوارم تعداد گل‌های ملی من از او و علی دایی بیشتر نشود.

طارمی: امیدوارم باز ازبکستان را تاشکند شکست دهیم

مهدی طارمی که توانست در این دیدار یکی از گل‌های بازی را به نام خود به ثبت برساند در این باره اظهار داشت: خدا را شکر که پیروز از زمین خارج شدیم و موقعیت‌های زیادی هم داشتیم که اگر خوب از آنها استفاده می‌کردیم می‌توانستیم با نتیجه خوبی بازی را به اتمام برسانیم.



او در خصوص بازی بعدی تیم ملی مقابل ازبکستان گفت: ازبک ها نشان داده‌اند که تیم بسیار خوبی دارند. در تورنمنت کافا هم که مقابل این تیم بازی کردیم آنها ما را اذیت کردند و امیدوارم بتوانیم باز هم در تاشکند پیروز شویم.

طارمی در ارتباط با نسل طلایی فوتبال ایران گفت: نمی‌توانم بگویم کدام نسل، نسل طلایی فوتبال ایران است و مردم باید در این رابطه نظر دهند. ما تمام تلاش‌مان را می‌کنیم تا قهرمان شویم و دل مردم را شاد کنیم.

جهانبخش: باید MRI دهم تا میزان مصدومیتم مشخص شود

علیرضا جهانبخش هافبک تیم ملی که در جریان بازی با هنگ کنگ مصدوم شد و نتوانست ۹۰ دقیقه برای ایران بازی کند در این رابطه بیان کرد: این دیدار نخستین بازی رسمی ما تحت هدایت امیر قلعه نویی بود و کادرفنی از ما خواست تا با قدرت بازی را آغاز کنیم. متأسفانه دچار مصدومیت شدم که باید MRI دهم تا میزان مصدومیتم مشخص شود.

او ادامه داد: کادرفنی بازیکنان جوان خوبی را به اردوی تیم ملی دعوت کرده است، آنها استعدادهای خوبی دارند و می‌توانند به تیم ملی کمک کنند.



ابراهیمی: پوشیدن پیراهن تیم ملی برای من باعث افتخار است

امید ابراهیمی مُسن ترین بازیکن حال حاضر ترکیب تیم ملی پس از اینکه دقایقی برای ایران در دیدار مقابل هنگ کنگ به میدان رفت در این باره افزود: به عنوان یک بازیکن ملی در هر بازی برای من مایه افتخار است. هرموقع هم دعوت شده‌ام سعی کرده‌ام با افتخار در تیم ملی حضور یابم و بتوانم عملکرد خوبی داشته باشم و به تیم ملی کمک کنم.

او در خصوص بازی با تیم ملی ازبکستان گفت: این بازی کاملاً متفاوت است چون ازبکستان از نظر فیزیکی و فنی با هنگ کنگ قابل مقایسه نیست. مطمئناً بازی سختی در تاشکند داریم و امیدوارم آن بازی را هم با پیروزی از زمین خارج شویم.

",sports,
27,"
به گزارش خبرنگار مهر، یورن اندرسون در نشست خبری پس از بازی با تیم ملی فوتبال ایران که با شکست چهار بر صفر تیم ملی هنگ کنگ همراه بود، اظهار داشت: بابت این پیروزی به ایران تبریک می گویم. می‌دانستیم که ایران تیم قوی و دارای بازیکنان با کیفیتی است.

او ادامه داد: هدفمان این بود که در این بازی گلی دریافت نکنیم، موقعیت‌های گل زیادی هم نتوانستیم روی دروازه ایران ایجاد کنیم. دو گلی که در ابتدای بازی دریافت کردیم را نباید می‌خوردیم و بیهوده این گل‌ها را خوردیم. اما رفته رفته بازی بهتری را به نمایش گذاشتیم و نمایش تیمی بهتری داشتیم. در نیمه دوم هم ایران دو، ۳ موقعیت گلزنی روی دروازه ما ایجاد کرد و در انتهای بازی دو گل دیگر خوردیم و برای من شکست ۴ بر صفر مقابل ایران قابل قبول است و ایرادی ندارد.

اندرسون بیان کرد: من دو سال است که هدایت تیم ملی هنگ‌کنگ را عهده دار شده‌ام، قبل از اینکه من به اینجا بیایم هنگ‌کنگ بازی دفاعی‌تری از خود به نمایش می‌گذاشت. من سعی کردم این موضوع را تغییر بدهم و یک رویه فوتبال هجومی و با پرس از بالا را ارائه کنیم. تلاش می‌کنیم با این روند به موفقیت‌های بیشتری دست پیدا کنیم.

سرمربی تیم ملی هنگ کنگ افزود: در این دیدار همه نفرات اصلی خود را در اختیار نداشتیم، ۵، ۶ بازیکن ما به دلیل مصدومیت یا مشکلات دیگر نتوانستند در این بازی حضور پیدا کنند. باید از این بازی درس بگیریم ما یکی در جام ملت‌های آسیا و یکی هم برای بازی برگشت همین رقابت‌ها دو بازی دیگر با آنها خواهیم داشت.

او در خصوص شانس ایران برای قهرمانی در جام ملت‌های آسیا گفت: من ایران را در بین مدعیان این جام قرار می‌دهم. ایران، کره جنوبی و ژاپن سه تیمی هستند که شانس بالایی برای قهرمانی در جام ملت‌های آسیا دارند.

اندرسون خاطر نشان کرد: ایران بازیکنان خوب زیادی دارد که در تیم‌های مختلف دنیا بازی می‌کنند. در مورد صعود از این گروه هم اگر بخواهم واقع‌بینانه صحبت کنم باید بگویم مقابل ایران و ازبکستان ما شانسی برای صعود نداریم ولی باید بتوانیم از بازی‌های خانگی‌مان حداقل امتیاز را کسب کنیم.

",sports,
28,"
به گزارش خبرنگار مهر، تیم‌های ملی فوتبال ایران و هنگ کنگ در مرحله مقدماتی جام جهانی و از گروه C این مسابقات شامگاه پنج‌شنبه ۲۵ آبان از ساعت ۱۸ در ورزشگاه آزادی به مصاف هم رفتند که این بازی با برتری ۴ بر صفر تیم ملی کشورمان به پایان رسید. سردار آزمون دو، مهدی طارمی و رامین رضائیان یک گل برای ایران در این دیدار به ثمر رساندند.

امیر قلعه نویی در نشست خبری پس از این دیدار گفت: بازی بسیار خوبی انجام دادیم و به بازیکنان و مردم ایران تبریک می گویم. بازیکنان نسبت به هم خیلی گذشت داشتند که این نکته بسیار خوبی است.

او ادامه داد: در بسیاری از موقعیت‌ها بازیکنان خودشان می‌توانستند توپ‌ها را تبدیل به گل کنند اما با از خود گذشتگی به بازیکن دیگری پاس می‌دادند و من از کار آنها بسیار لذت بردم.

سرمربی تیم ملی فوتبال ایران ادامه داد: بازی را خیلی خوب آغاز کردیم و زود به گل رسیدیم، در نیمه دوم هم موقعیت‌هایی برای گلزنی داشتیم اما آنها را از دست دادیم و در مجموع یک بازی هجومی خیلی خوبی را به نمایش گذاشتیم. خداراشکر با یک بازی هجومی ۴ گل زدیم. از همه تماشاگران تشکر می‌کنیم.

قلعه نویی در خصوص دغدغه‌های تیم ملی برای جام ملت‌های آسیا گفت: با وجود مشکلات اما از رئیس فدراسیون تا تک تک بازیکنان برای موفقیت تیم ملی تلاش می‌کنیم. همه ما هدفمان خوشحالی مردم است و خدا را شکر که همدل هستیم.

او ادامه داد: بازیکنان ما شخصیت بزرگی پیدا کرده اند به عنوان مثال در همین بازی، سردار آزمون می‌توانست هت تریک کند ولی گذشت کرد و به طارمی پاس داد با اینکه آن گل مردود اعلام شد اما رفتار این بازیکن را پسندیدم.

سرمربی تیم ملی خاطر نشان کرد: از نظر رفتاری و اخلاقی به اهدافمان رسیده ایم مهم این است که تمام مجموعه ما با همه وجود و قلبشان برای این مملکت و مردم کار می‌کنند.

قلعه نویی در خصوص پیشرفت فوتبال در قاره آسیا گفت: فوتبال در آسیا در حال پیشرفت است و نتایج مسابقات گواه این موضوع است. ما مانند گذشته اکنون نمی‌توانیم به مالدیو ۱۷ گل بزنیم و از این دست نتایج، فوتبال در آسیا پیشرفت کرده چون این ورزش را مقوله‌ای می‌بینند که می‌تواند به جامعه‌شان کمک کند.

وی افزود: اینکه بگوییم از قبل برنده‌ایم درست نیست ولی باید قدرت تاکتیکی خودمان را بالا ببریم تا در همه بازی‌ها قدرت تاکتیکی‌مان را به حرف دیکته کنیم. فرقی هم ندارد که آن تیم ژاپن باشد یا هنگ کنگ باید در همه بازی‌ها برتر باشیم.

قلعه نویی در خصوص فریادهایی که بر سر بازیکنان می‌زد، بیان کرد: باید نظم تیمی را در دفاع و حمله حفظ کنیم. ممکن است در یک بازی نتیجه صفر - صفر باشد و این توپ‌ها را در ۶ قدم از دست بدهیم. از الان باید نهادینه کنیم که بدانند هر فرصتی آخرین فرصت است. باید نهایت استفاده را داشته باشند ولی این مساله خوبی است که ما بعد از هر گل به دنبال گل بعدی می‌رویم.

 او در خصوص استفاده از جوان‌ها به خصوص محمدجواد حسن نژاد بیان کرد: اجازه بدهید این تصمیم گیری‌ها را ما انجام بدهیم. ما در تمرینات هستیم. به هرحال تغییرات احتیاج به زمان دارد. البته این را قبول دارم که باید در این بازی‌ها بازی کنند ولی بعضی اوقات کار گره می‌خورد و مشکل می‌شود. اگر همان دقایق اول گل نمی‌زدیم شاید روند بازی فرق می‌کرد.

قلعه نویی در مورد انتقادها بابت دعوت از بازیکنان مُسن به تیم ملی گفت: باید به انتقادات احترام بگذاریم ولی مهمترین مساله این است که کار خودمان را کنیم. چه در اردو و چه خارج از اردو، بازیکنان را آنالیز و رصد می‌کنیم. بر اساس قدرت تاکتیکی خودمان کار می‌کنیم و براساس بعضی حریفان‌، جا به جایی‌هایی در ترکیب تیم ملی رخ می‌دهد.

او ادامه داد: احسان حاج صفی با سرعت بالای خود در مقابل مارسی فرانسه و در لیگ قهرمانان اروپا بازی کرده است پس یقیناً کار راحتی در مقابل تیم‌های آسیایی خواهد داشت. او یکی از بازیکنان خوب ما بود اما در بازی‌های بعدی ممکن است تغییراتی داشته باشیم.

قلعه نویی در پایان گفت: خوشبختانه در هر پست ۲ بازیکن خیلی خوب داریم. در بعضی پست‌ها مانند هافبک وسط هم ۳، ۴ بازیکن خوب در اختیار تیم ملی است که حتی امروز در لیست ۲۳ نفره نبودند در حالی که می‌توانستند در بین ۱۱ بازیکن نهایی هم قرار گیرند.

",sports,
29,"
به گزارش خبرنگار مهر، مسابقات جام ملت‌های آسیا ۲۰۲۳ از تاریخ ۲۲ دی ماه و به میزبانی کشور قطر برگزار خواهد شد و تیم ملی فوتبال ایران با هدایت امیر قلعه نویی در این رقابت‌ها حضور خواهد یافت.

در همین خصوص سایت کنفدراسیون فوتبال آسیا (AFC) نوشت: تیم ملی ایران امیدوار است با توجه به برگزاری مسابقات جام ملت‌ها در قطر، به سال‌های طولانی مدت خود بابت عدم قهرمانی در این رقابت‌ها پایان دهد.

در این مطلب آمده است: آخرین قهرمانی ایران از سه عنوان قهرمانی که پیاپی به دست آورد به سال ۱۹۷۶ برمی گردد که در آن زمان تیم ملی ایران بهترین تیم آسیای مرکزی بود. ایران در آن سال و در فینال مقابل تیم ملی کویت قرار گرفت و توانست با یک گل در مقابل ۱۰۰ هزار تماشاگر ورزشگاه آزادی پیروز از زمین خارج شود و عنوان قهرمانی را به دست آورد.

نکته جالب این است که از آن سال به بعد تیم ملی ایران حتی به فینال این رقابت‌ها هم نرسیده است. آنها در سال ۲۰۱۹ تا نیمه نهایی پیش رفتند اما در مقابل ژاپن نتیجه را واگذار کردند و از دور رقابت‌ها حذف شدند.

ایران در جام ملت‌های ۲۰۲۳ کار خود را در گروه C و با حضور تیم‌های فلسطین، هنگ کنگ، چین و امارات متحده عربی آغاز خواهد کرد و بسیار امیدوار به موفقیت در آن است.





",sports,
30,"
به گزارش خبرگزاری مهر، متن این فراخوان به شرح زیر است:

«وزارت ورزش و جوانان یکدل و یکصدا دفاع جانانه‌ جبهه‌ مقاومت را علیه رژیم صهیونیستی ستایش می‌کند و بار دیگر با محکوم کردن جنایات اسرائیل غاصب، از قهرمانان، داوران، مربیان، پیشکسوتان، جوانان و آحاد مختلف مردم دعوت می‌کند در روز شنبه ۲۷ آبان ماه، در تجمع سراسری مردم ایران در حمایت از مردم مظلوم غزه حضور گسترده و پرشور و شعور خود را بار دیگر به منصه‌ی ظهور برسانند.

وعده‌ جامعه ورزش و جوانان ساعت ۱۴:۳۰ مقابل در اصلی دانشگاه تهران»

",sports,
31,"
به گزارش خبرنگار مهر، مهدی تاج در پایان دیدار تیم‌های ملی فوتبال ایران و هنگ کنگ که با برتری ۴ بر صفر شاگردان امیر قلعه نویی همراه بود، اظهار داشت: برای دیدار با ازبکستان که در روز ۳۰ آبان برگزار خواهد شد یک هواپیمای اختصاصی برای تیم ملی در نظر گرفته شده است که بازیکنان با خیال راحت عازم تاشکند شوند.

او ادامه داد: امیدوارم در دیدار مقابل ازبکستان هم پیروز شویم. روز گذشته در تمرین تیم ملی حضور یافتم و جلسه خوبی با کاپیتان‌های تیم ملی داشتم، خودم در مجموع به موفقیت این تیم امیدوارم اما در فوتبال ممکن است هر اتفاقی رخ دهد.

تاج در پایان خاطر نشان کرد: با سازمان صدا و سیما توافقنامه‌ای را به امضا رسانده‌ایم که به امید خدا در خصوص پخش بازی‌های تیم ملی حق فدراسیون ضایع نشود.

",sports,
32,"
به گزارش خبرنگار مهر، تیم‌های ملی فوتبال ایران و هنگ کنگ شامگاه پنج‌شنبه ۲۵ آبان در مرحله مقدماتی جام جهانی ۲۰۲۶ از ساعت ۱۸ در ورزشگاه آزادی به مصاف هم رفتند که این دیدار با نتیجه ۳ بر صفر به سود ایران به پایان رسید.

سردار آزمون مهاجم ایران در این دیدار دو گل به ثمر رساند و مجموع گل‌های ملی خود را به عدد ۴۹ رساند و در یک قدمی رسیدن به رکورد کریم باقری با ۵۰ گل زده رسید.

با احتساب دیدارهای باقی مانده برای ایران و حضور سردار آزمون در آن بازی‌ها، او می‌تواند با گلزنی برای ایران به تنهایی در مکان دوم برترین گلزنان تاریخ فوتبال کشورمان قرار گیرد.

لازم به ذکر است که علی دایی اسطوره فوتبال ایران با ۱۰۹ گل زده بهترین گلزن تاریخ ایران و دومین گلزن برتر جهان است.

",sports,
33,"
به گزارش خبرنگار مهر، تیم‌های ملی فوتبال ایران و هنگ کنگ در مرحله مقدماتی جام جهانی و از گروه C این مسابقات شامگاه پنج‌شنبه ۲۵ آبان از ساعت ۱۸ در ورزشگاه آزادی به مصاف هم رفتند که این بازی با برتری ۴ بر صفر تیم ملی کشورمان به پایان رسید. سردار آزمون دو، مهدی طارمی و رامین رضاییان یک گل برای ایران در این دیدار به ثمر رساندند.

علیرضا بیرانوند، احسان حاج‌صفی، شجاع خلیل‌زاده، محمدحسین کنعانی زادگان، رامین رضائیان، سعید عزت اللهی، سامان قدوس، علیرضا جهانبخش (۷۵ رضا اسدی)، محمد محبی (۷۰ مهدی ترابی)، مهدی طارمی و سردار آزمون ترکیب تیم ملی ایران در این بازی بودند.

برتری ایران در نیمه اول با درخشش سردار آزمون

تیم ملی فوتبال ایران نیمه اول برتر از حریف خود بود و از همان ابتدا شاگردان امیر قلعه نویی حملات متعددی را به سمت دروازه هنگ کنگ تدارک دیدند که سردار آزمون در دقایق ۱۳ و ۱۵ توانست دو گل برای ایران به ثمر برساند. پس از گل‌های ایران، بازیکنان تیم ملی فرصت‌های دیگری هم برای گلزنی داشتند که موقعیت‌های آنها با بی دقتی از دست رفت. تیم ملی هنگ کنگ هم چند بازی به سمت دروازه ایران نزدیک شد اما با هوشیاری خط دفاع و علیرضا بیرانوند شوت‌های بازیکنان هنگ کنگ راه به دروازه ایران نبرد.



فرصت سوزی محبی مقابل دروازه خالی هنگ کنگ

با وجود پیروزی در نیمه اول و برتری تاکتیکی مقابل هنگ کنگ، شاگردان قلعه نویی نیمه دوم را هم هجومی آغاز کردند و در دقیقه ۵۲ سامان قدوس همانند نیمه اول بازی خوب خود را به رخ تماشاگران کشید و توپ را به سمت دروازه هنگ کنگ ارسال کرد و در حالی که دروازه بان هنگ کنگ جا مانده بود توپ در مقابل محمد محبی قرار گرفت اما این بازیکن نتوانست ضربه‌ای به آن وارد کند تا موقعیت ۱۰۰ درصدی گل برای او و ایران از دست رود.

پس از این موقعیت بازیکنان ایران عطش بالایی برای گلزنی داشتند و رامین رضائیان صاحب توپ شد و آن را به علیرضا جهانبخش رساند و او با یک حرکت زیبای انفرادی تا محوطه جریمه هنگ کنگ هم پیش آمد اما شوت او از بالای دروازه به بیرون رفت تا او هم در گلزنی ناکام بماند.

 کنعانی زادگان مانع از گلزنی هنگ کنگ

پس از چند موقعیت خطرناک برای تیم ایران که با بدشانسی تبدیل به گل نشدند، در دقیقه ۶۲ بازیکنان هنگ کنگ ضد حمله‌ای را به سمت دروازه ایران شکل دادند که توپ به ماهانا اوال رسید و این بازیکن در حالی که در محوطه جریمه ایران قصد شوت زنی داشت با تکل محمدحسین کنعانی زادگان مواجه شد و این موقعیت برای تیم هنگ کنگ از دست رفت.

دروازه بان هنگ کنگ مانع هت تریک سردار 

شروع مجدد خوب علیرضا بیرانوند از دروازه ایران توپ به علیرضا جهانبخش رسید و او پاسی را برای سردار آزمون ارسال کرد که سردار در مصاف تک به تک با دروازه بان هنگ کنگ نتوانست سومین گل خود و ایران را به ثمر برساند و توپ با برخورد به دروازه بان این تیم راهی کرنر شد.

در دقیقه ۷۵ علیرضا جهانبخش دچار مصدومیت شد و با چهره‌ای غمگین زمین بازی را ترک کرد و رضا اسدی به جای او وارد زمین شد. مصدومیت جهانبخش به گونه‌ای بود که او همراه با تیم پزشکی از زمین خارج شد.

در دقیقه ۷۹، مهدی طارمی توانست گلزنی کند اما داور آن را آفساید تشخیص داد. در دقیقه ۸۷ موقعیت بهتری برای طارمی به دست آمد که این بازیکن به زیبایی گل سوم را برای ایران به ارمغان آورد.

در وقت های اضافه نیمه دوم رامین رضاییان بازی خوب خود را کامل کرد و گل چهارم را با ضربه کاشته زیبا وارد دروازه هنگ کنگ کرد.

در پایان این دیدار با برتری ۴ بر صفر به سود ایران به پایان رسید تا شاگردان قلعه نویی صدرنشین جدول گروه C شوند.



",sports,
34,"
به گزارش خبرنگار مهر، تیم‌های ملی فوتبال ترکمنستان و ازبکستان شامگاه پنج‌شنبه ۲۵ آبان در مرحله مقدماتی جام جهانی ۲۰۲۶ به مصاف هم رفتند که این بازی با نتیجه ۳ بر یک به سود تیم ازبکستان خاتمه یافت.

نیمه اول این بازی با برتری ترکمنستان همراه شد و در دقیقه ۴۴ دوردیف توانست دروازه ازبکستان را باز کند. با شروع نیمه دوم بازیکنان ازبکستان هجومی تر بازی را دنبال کردند و در دقیقه ۵۷ اتابک شکوروف تواست گل تساوی بخش تیمش را وارد دروازه ترکمنستان کند.

با به ثمر رساندن گل تساوی برای ازبکستان، بازیکنان ترکمنستان نتوانستند بازی خوب خود را ادامه دهند و در دقیقه ۷۷ اتابک شکوروف گل دوم ازبکستان را به ثمر رساند. در انتهای بازی و در دقیقه ۹۰ الدور شامورادوف گل سوم ازبکستان را به ثمر رساند تا آب سردی بر پیکر بازیکنان ترکمنستان ریخته باشد.

با این بازی ازبکستان و پیش از اتمام بازی ایران و هنگ کنگ در صدر جدول گروه C قرار گرفت. ازبکستان در روز ۳۰ آبان و در دومین بازی خود باید در تاشکند از تیم ملی ایران میزبانی کند.

",sports,
35,"
به گزارش خبرگزاری مهر، در مرحله نیمه‌نهایی مسابقات والیبال نشسته کاپ جهان و باشگاه ها در مسر، تیم مس شهربابک در سه ست پیاپی برابر تیم اوکراین به برتری دست یافت و به مرحله فینال این رقابت‌ها صعود کرد.

نماینده ایران پیش از دیدار نیمه نهایی برابر تیم‌های ژاپن الجزایر و عراق پیروز شده بود.

در ست اول این دیدار مس شهربابک موفق شد با نتیجه ۲۵-۱۲ حریف را شکست دهد.در ست دوم نیز این شاگردان هادی رضایی بودند که عملکردی برتر مقابل رقیب خود داشتند و این بار با نتیجه ۲۵- ۱۰ برنده شدند.

ست سوم این بازی تیم مس شهربابک بود که توانست با نتیجه ۲۵-۲۲ حریف را شکست دهد و راهی فینال این رقابت‌ها شود.

دیدار فینال روز شنبه برگزار خواهد شد.

",sports,
36,"
به گزارش خبرنگار مهر، علی تارقلی زاده در خصوص پرونده شکایت مارک ویلموتس (سرمربی اسبق تیم ملی فوتبال) از فدراسیون فوتبال اظهار داشت: این پرونده مختومه شده است.

او ادامه داد: صحبت‌های زیادی از اطراف در مورد این پرونده می‌شود اما از همین جا اعلام می‌کنم این پرونده مختومه است و هیچ بدهی به ویلموتس نداریم.

رئیس کمیته روابط بین الملل فدراسیون فوتبال درباره پرداخت مالیات ویلموتس گفت: در خصوص مالیات این مربی بخش امور مالی فدراسیون باید پاسخگو باشد اما در ارتباط با بدهی که در گذشته وجود داشت باید بگویم ما با او تسویه حساب کرده‌ایم.

",sports,
37,"
به گزارش خبرنگار مهر، تیم‌های ملی فوتبال ایران و هنگ کنگ در نخستین بازی خود از مرحله مقدماتی جام جهانی ۲۰۲۶ از ساعت ۱۸ و در ورزشگاه آزادی با قضاوت محمد نظمی نصرالدین از مالزی به مصاف هم رفتند که نیمه اول این بازی با برتری دو بر صفر ایران به پایان رسید. سردار آزمون زننده هر دو گل ایران بود.

علیرضا بیرانوند، احسان حاج‌صفی، شجاع خلیل‌زاده، محمدحسین کنعانی زادگان، رامین رضائیان، سعید عزت اللهی، سامان قدوس، علیرضا جهانبخش، محمد محبی، مهدی طارمی و سردار آزمون ترکیب تیم ملی ایران را در نیمه اول این بازی تشکیل می‌دادند.

تسه، لئونگ، نونز، وو، تان، اور، لام، لی، پون، اوال و یوئه هم بازیکنان هنگ کنگ در این دیدار بودند.

شروع فوق العاده ایران با دبل سردار آزمون

تیم ملی هنگ کنگ بر خلاف انتظار بازی را بهتر آغاز کرد و در دقیقه دو، لئونگ صاحب توپ شد اما ضربه این بازیکن با اختلاف از بالای دروازه بیرانوند به بیرون رفت. پس از این موقعیت باز هم بازیکنان هنگ کنگ صاحب توپ شدند و ضد حمله‌ای را به سمت دروازه ایران تدارک دیدند که محمدحسین کنعانی زادگان به خوبی سد راه اوال شد و توپ را در اختیار گرفت.

پس از دو حمله نصف و نیمه تیم هنگ کنگ، موج حملات ایران آغاز شد و در دقیقه ۷ روی پاس در عمق سامان قدوس برای سردار آزمون، این بازیکن در موقعیتی تک به تک با دروازه بان هنگ کنگ قرار گرفت و پس از جا گذاشتن او موفق به باز کردن دروازه این تیم شد اما داور آفساید او را اعلام کرد تا این گل مردود شود.

حملات تیم ملی ایران به سمت دروازه هنگ کنگ ادامه دار بود و در دقیقه ۱۰ باز هم سامان قدوس صاحب توپ شد و به زیبایی و در نزدیکی نقطه پنالتی توپ را به مهدی طارمی رساند اما این بازیکن در مواجه با مدافعان هنگ کنگ نتوانست کار خاصی انجام دهد و نقش بر زمین شد که داور اعتقادی به پنالتی نداشت و دروازه هنگ کنگ به راحتی توپ را در اختیار گرفت.

شاگردان قلعه نویی دست از حمله بر نداشتند و محمد محبی هافبک تیم روستوف روسیه از سمت چپ حمله‌ای را به سمت دروازه هنگ کنگ تدارک دید و با یک پاس کات بک سردار آزمون را صاحب توپ کرد و مهاجم تیم رم ایتالیا با یک ضربه دقیق توپ را به گوشه دروازه هنگ کنگ فرستاد تا حساب کار یک بر صفر به سود ایران شود.

بلافاصله پس از این گل و در دقیقه ۱۵ باز هم بازیکنان ایران به سمت دروازه هنگ کنگ هجوم بردند و تقریباً همانند گل اول این بار مهدی طارمی از سمت چپ به دفاع هنگ کنگ نفوذ کرد و توپ را به سردار آزمون رساند و این بازیکن هم با یک بغل پا دومین گل خود و ایران را در این بازی به ثمر رساند. با این گل تعداد گل‌های ملی سردار به عدد ۴۹ رسید و به یک قدمی کریم باقری (۵۰ گل) در رده دوم برترین گلزنان تاریخ فوتبال ایران رسید.

پس از به ثمر رساندن گل دوم، بازیکنان ایران باز هم عطش گلزنی داشتند و توپ در نزدیکی‌های محوطه جریمه به مهدی طارمی رسید و او اقدام به شوت زنی و دروازه بان هنگ کنگ آن را مهار کرد.

بازی در اواخر نیمه اول آرام دنبال شد و هر دو تیم در میانه‌های زمین توپ را به گردش در می‌آوردند. در نهایت نیمه اول با برتری دو بر صفر ایران به پایان رسید.



",sports,
38,"
به گزارش خبرنگار مهر، جام جهانی زیر ۱۷ سال اندونزی امروز پنج شنبه ساعت ۱۵:۳۰ با برگزاری دو دیدار در گروه A پیگیری شد تا مرحله گروهی در این گروه به پایان برسد و تیم‌های صعودکننده مشخص شوند. در این بازی‌ها تیم فوتبال نوجوانان اندونزی، میزبان رقابت‌ها، مقابل مراکش با نتیجه ۳ بر یک شکست خورد و جدال نوجوانان اکوادور و پاناما هم با تساوی یک به یک به پایان رسید.

بر این اساس نوجوانان مراکش با ۶ امتیاز به عنوان تیم اول و نوجوانان اکوادور با ۵ امتیاز به عنوان تیم دوم به مرحله بعدی صعود کردند. اندونزی و پاناما هم با ۲ امتیاز سوم و چهارم هستند و با توجه به امتیازات کسب شده بعید به نظر می‌رسد که تیم سوم این گروه بتواند یکی از چهار تیم برتر سوم در گروه‌های شش گانه باشد.

نتایج این دیدارها به شرح زیر است:

* نوجوانان اکوادور - نوجوانان پاناما

گل‌ها: روییز (۲۴) برای اکوادور و کاستیلو (۷۹) برای پاناما

* نوجوانان مراکش ۳ - نوجوانان اندونزی یک

گل‌ها: آلائویی (۲۹)، بودلال (۳۹) و هامونی (۶۴) برای مراکش و آسیورا (۴۳) برای اندونزی





",sports,
39,"
به گزارش خبرگزاری مهر و به نقل از سایت فدراسیون فوتبال، امروز و پیش از عزیمت تیم ملی به سمت ورزشگاه آزادی، حسین لطفی، مهدی حاج محمد، نصرالله عبداللهی، حسین فرکی، بهتاش فریبا و رضا رجبی به منظور حمایت از تیم ملی در آغاز رقابت‌های مقدماتی جام جهانی ٢٠٢۶ در اردوی تیم ملی حاضر شدند و برای تیم ایران در این مسابقات آرزوی موفقیت کردند.

پس از خوش آمدگویی نبی و قلعه‌نویی به این پیشکسوتان، پیراهن‌های تیم ملی به رسم یادگار به بازیکنان قدیمی فوتبال ایران هدیه شد.

محمد اسفندیارپور مدیرعامل باشگاه گل گهر نیز برای خسته نباشید به کادر فنی و بازیکنان تیم ملی، در اردوی این تیم حاضر شد.

",sports,
40,"
به گزارش خبرنگار مهر، تیم‌های ملی فوتبال ایران و هنگ کنگ امروز پنج‌شنبه ۲۵ آبان و در مرحله مقدماتی جام جهانی ۲۰۲۶ در ورزشگاه آزادی رو در روی هم قرار می‌گیرند. ترکیب تیم ملی هنگ کنگ برای این بازی به شرح زیر است:

تسه، لیونگ، نونز، وو، تان، اُر، لام، لی، پون، اوال و یوئه بازیکنان هنگ کنگ در این دیدار را تشکیل می‌دهند.

این دیدار از ساعت ۱۸ آغاز خواهد شد.

",sports,
41,"
به گزارش خبرنگار مهر، خداداد عزیزی پیش از دیدار تیم‌های ملی فوتبال ایران و هنگ کنگ در مرحله مقدماتی جام جهانی ۲۰۲۶ اظهار داشت: فکر نمی‌کنم این دیدار بازیکنان ما را به دردسر بیاندازد، هنگ کنگ جز تیم‌های درجه ۳ آسیا است و این بازی را به راحتی پیروز می‌شویم.

او ادامه داد: بازی هفته آینده مقابل ازبکستان یکی از دیدارهای دشوار ما در این مرحله خواهد بود که امیدوارم آن بازی را با برد پشت سر بگذاریم.

عزیزی در خصوص اردو و بازی‌های تدارکاتی تیم ملی گفت: در دو تورنمنتی که شرکت کردیم بازی‌های خوبی را انجام دادیم مخصوصاً در تورنمنت اردن که هم با تیم ملی این کشور و هم قطر توانستیم بازی قابل قبولی داشته باشیم.

مشاور فنی تیم ملی در مورد اینکه آیا با فدراسیون فوتبال قرارداد داد یا خیر گفت: باید با قلعه نویی صحبت کنم خیلی به آن حساسیت ندارم و این چیزی است که آنها باید احترام بگذارند. این کار دلی است و من برای تیم ملی و قلعه نویی آمده ام بحث دو طرفه هم هست باید احترامی هم از آن سو باشد.

او در پایان خاطر نشان کرد: این دوره جام ملت‌ها بهترین دوره برای قهرمانی است. سمتی که ایران قرار دارد تیم‌های قطر، ازبکستان و کره جنوبی را در پیش داریم. حس خوبی دارم که می‌توانیم فینالیست شویم.

",sports,
42,"
به گزارش خبرگزاری مهر، تیم‌های ملی فوتبال ایران و هنگ کنگ باید از ساعت ۱۸ و در ورزشگاه آزادی در مرحله مقدماتی جام جهانی ۲۰۲۶ به مصاف هم بروند. در همین خصوص و با نظر امیر قلعه نویی ۱۱ بازیکن تیم ایران مشخص شدند که اسامی آنان را در ادامه می‌خوانید.

علیرضا بیرانوند، احسان حاج‌صفی، شجاع خلیل‌زاده، حسین کنعانی، رامین رضائیان، سعید عزت اللهی، سامان قدوس، علیرضا جهانبخش، محمد محبی، مهدی طارمی و سردار آزمون در ترکیب تیم ملی قرار خواهند گرفت.



",sports,
43,"
به گزارش خبرگزاری مهر، نتیجه MRI زانوی چپ محمدجواد معنوی نژاد، پارگی رباط صلیبی را رد کرد و در عین حال آسیب کمتر جدی را نشان داد.

با توجه به اینکه زانو به دلیل تروما خیلی متورم است، در حال حاضر امکان تشخیص دقیق وجود ندارد و باید منتظر ماند تا آزمایشات تخصصی دیگری برای بررسی عمیق‌تر مشکل انجام شود و سپس در مورد درمان پزشکی و زمان لازم برای ریکاوری نظر داد.

معنوی نژاد در تیم کاتانیا ایتالیا بازی می‌کند و در جریان دیدار با ورونا از هفته چهارم لیگ والیبال این کشور به شدت آسیب دید و قادر به ادامه بازی نشد.

",sports,
44,"
به گزارش خبرنگار مهر، دور گروهی جام جهانی زیر ۱۷ سال اندونزی در گروه B به پایان رسید و دو تیم صعود کننده به مرحله یک هشتم نهایی مشخص شدند.

در دو مسابقه‌ای که امروز پنجشنبه از ساعت ۱۲:۳۰ برگزار شد نوجوانان مالی موفق شدند با نتیجه ۵ بر یک از سد نوجوانان کانادا عبور کنند و دیدار تیم‌های نوجوانان اسپانیا و ازبکستان هم با تساوی ۲ به ۲ به پایان رسید.

به این ترتیب در پایان دور گروهی در گروه B تیم نوجوانان اسپانیا با ۷ امتیاز به عنوان تیم نخست و مالی با ۶ امتیاز به عنوان تیم دوم راهی مرحله حذفی شدند. نوجوانان ازبکستان هم با چهار امتیاز در رده سوم قرار گرفتند. با توجه به اینکه از بین تیم‌های سوم در گروه‌های شش‌گانه هم چهار تیم راهی مرحله یک هشتم نهایی می‌شوند نوجوانان ازبکستان باید منتظر نتایج سایر تیم‌ها در دیگر گروه‌ها باشند تا مشخص شود آیا در بین چهار تیم برتر قرار خواهند گرفت یا خیر.

نوجوانان کانادا هم با سه شکست متوالی چهارم شدند.

نتایج کامل این رقابت‌ها به شرح زیر است:

* نوجوانان اسپانیا ۲ - نوجوانان ازبکستان ۲

گل‌ها: اوینو (۹) و مارتین (۱۹) برای اسپانیا و شوکرولایف (۴۵+۴) و سعیدوف (۵۴) برای ازبکستان

* نوجوانان مالی ۵ - نوجوانان کانادا یک

گل‌ها: چوکو (۴۵) برای کانادا و دیارا (۱۴)، بری (۲۶)، کاناته (۷۳)، ماکالو (۷۷) و ثیرو (۹۰+۱) برای مالی





",sports,
45,"
به گزارش خبرگزاری مهر و به نقل از پایگاه خبری وزارت ورزش و جوانان در متن این بیانیه آمده است: جهان این روزها ناباورانه شاهد فجایع انسانی و اخلاقی بی سابقه‌ای است که قلب همه دردمندان و انسان‌های شریف را در سراسر عالم به درد آورده و روح میلیون‌ها انسان را آزرده است.

عکس‌های کودکان معصومی که یکی پس از دیگری در زیر بمباران‌های وحشیانه ای که همه قواعد اخلاقی و انسانی جنگ را زیر پا گذاشته است، پر پر می‌شوند و مادران و پدران داغداری که همه خانواده خود را از دست داده‌اند و خانواده‌هایی که با همه اعضای شأن شهید شده اند، هر روز پیش چشمان ماست و غمی بر غم‌های همه آزادگان جهان است.

صویر خانم شیما اکرم صدیم که شاگرد اول امتحانات نهایی کل فلسطین شده بود و چند ماه قبل خانواده او جشنی برای او گرفته بودند و خودش و مادر باردارش در بمباران شهید شدند یا تصویر نقاشی‌های هبه زاغوت، نقاشی که خودش و فرزندانش در بمباران شهید شدند و گالری اش هم نابود شد را نه تاریخ فراموش خواهد کرد و نه هیچ انسانی می‌تواند نسبت به آن بی تفاوت باشد.

جامعه ورزش ایران نیز همصدا با سایر ورزشکاران آزاده جهان از همان روزهای نخست جنگ، همراه و حامی مردم فلسطین بوده است. از ادای احترام به شهدای غزه در مسابقات ورزشی تا استفاده از نمادهای مقاومت در مسابقات بین المللی از جمله تورنمنت اردن در رشته فوتبال و مسابقات پاراآسیایی هانگژو ورزشکاران، مربیان و عوامل فنی ورزش کشور حمایت خود را از مردم مظلوم غزه اعلام کرده اند.

اکنون ما پیشکسوتان ورزش، المپین ها، قهرمان‌های رشته‌های مختلف مسابقات المپیکی، پارالمپیکی، جهانی، آسیایی، پاراآسیایی و مربیانی که قهرمانان بین المللی دارند، ضمن ابراز همدردی مجدد با مردم قهرمان و مقاوم غزه، انزجار خود را از کودک کشی‌ها و نسل‌کشی‌هایی که در غزه انجام می‌شود اعلام می‌داریم و از نهادهای بین المللی ورزش از جمله کمیته بین المللی المپیک و پارالمپیک، فدراسیون‌های جهانی، کمیته المپیک و پارالمپیک کشورهای جهان مجدانه می‌خواهیم ضمن اعلام محکومیت آشکار و قاطع این فجایع انسانی نسبت به تعلیق و اخراج رژیم صهیونیستی از مجامع جهانی ورزش اقدام لازم را انجام دهند.  اسامی قهرمانان المپیک، پارالمپیک، جهان و آسیا ایران اسلامی به شرح زیر است:  وحید علی نجیمی، امیرمحمد محمدی، زهرا علیزاده، مصطفی بهرامی، مهدی رحیمی، هرمز راد صادقی نیا، علی اصغر هادی زاده، بهروز مرادی، شادی پریدر، علی اکبر هدهدی، محمد کرم کولیوند، بهمن دوستی والا، محمد رضا حاج یوسف زاده، فرهاد معابی، مرتضی رمضانی، محسن ذکریا، حمید شریفیان، سید سعید موسوی، حسین مجاهدیان، میثم شجاعیان، حسین رضازاده، سجاد انوشیروانی، کوروش باقری، مصطفی جوادی، بهادر مولایی، بهداد سلیمی، علی داوودی، آیت شریفی، غلامحسین پیروانی، امید عالیشاه، وحید امیری، علیرضا بیرانوند، سروش رفیعی، مهدی ترابی، افشین پیروانی، یحیی گل محمدی، سعید نعیم آبادی، سید حسن حسینی، روزبه چشمی، مهدی مهدی پور، آرش رضاوند، جواد نکونام، علی سامره، پیام نیازمند، سید محمد کریمی، رامین رضائیان، محمد دانشگر، رضا اسدی، محمدرضا ساکت، رضا فتاحی، مجید بصیرت، ساسان انصاری، شهاب کردان، محمد عباس زاده، افشین حاجی پور، سید محمد علوی، حسین کعبی، سهراب بختیاری زاده، یعقوب پیری، نعیمی سعداوی، محمد طیبی، سیروس پورموسوی، عقیل کعبی، مهدی ذهیوی، ابراهیم میرزاپور، طالب ریکانی، عبدالله ویسی، یوسف وکیا، محمدرضا خانزاده، علیرضا دلیخون، مهدی تاتار، محمدرضا سلیمانی، پیمان رنجبری، مسعود زائرکاظمینی، سید مجتبی حسینی، میلاد فخرالدینی، اسماعیل شریفات، مرتضی تبریزی، حیدر افسری، علیرضا علیزاده، محمدرضا اخباری، محسن فروزان، علی اصغر عاشوری، علی علیزاده، محسن آذرباد، نادر فتح اللهی، ساکت الهامی، شجاع خلیلزاده، سعید مظفری، سیامک نعمتی، محمد نادری، هوشنگ نصیرزاده، نیما نکیسا، محمد ربیعی، عباس دارابی، کمال کامیابی نیا، سبحان خاقانی، حبیب فرخ عباسی، سعید دقیقی، امیرمسعود سرآبادانی، علی اصغر اعرابی، محمود فکری، داریوش شجاعیان، علیرضا حقیقی، مهرداد عبدی، سید مهدی رحمتی، رشید مظاهری، فرشید اسماعیلی، سید رسول خطیبی، غلامرضا ثابت ایمانی، ابراهیم صالحی، سامان نریمان جهان، هادی ساعی، مهروز ساعی، اردشیر ماهینی، پیمان نصیری، علی کشفیا، محمد صادق مهریار، مجید کهتری، غلامحسین امیاری، سید علی موسوی، مهدی سیاحی، عنایت اله بخارایی، جواد عبدالله زاده، محمود رضایی، عبدالرضا جوکار، خلیل اقدام پناه، نقی کمالی، بهمن شکری، محمد رضا خدری، عالیه محمودی، عوض ازموده، سید عرفان حسینی، یعقوب پقه، سید مهدی سیاحی، سید رمضان صالحی، سید رحمت حسینی، علی نادری، هوشنگ خسروانی، محمد حسین فیروزی، کمال عشق، مهرداد کرم زاده، نیره عاکف، مریم کوه فلاح، داریوش نام اور، نوید جعفری، رسول اتش افروز، جواد موسوی، علی اکبر ایوطن، پرنیاحسن عسگری، جواد حردانی، سعید رحمتی، مهناز کاظمی، سعید چاوشی، جمال اسدی، وهاب ثعلبی، جلیل باقری، جلیل ایمری، فرشید اشوری، کاظم اسماعیلیان، حسن شاهی، اعظم خدایاری، محمد میرزایی، رمضانعلی دولابی، هانی عساکره، میثم بنی طبا، مهدی برچلو، موسی غلامی، علی نوایی، سعید کوهکن، وحید نوری، شاهین ایزدیار، سینا ضیغمی نژاد، محمد حسین کریمی، ابوالفضل ظریف پور، ابوالفضل نگارستانی، فائزه احمدی، ساره جوانمردی، اسلام جاهدی، شهلا بهروزی راد، رؤیا سلطانی، سعید حسین پور، سعید صادقیان پورف مهدی پوررهنما، حامد حق شناس، علیرضا بخت، مریم عبداله‌پور، روزا ابراهیمی، لیلا میرزایی، رومینا چمسورکی، مهدیه سادات حسینی، نرگس جوادی، محمد دلیر حیدرآبادی، رضا رشنو، سمیه رحیمی، محمدرضا زندی، علی سینا منشازاده، هادی نوری، فرزانه عسگری، مریم یاور پور شهر بابکی، غلامرضا رحیمی، محمدرضا عرب عامری، زهرا نعمتی، حسن جانفشان، مهدی رضاپور، کامبیز محکم، صادق رحیمی، محمدامین رحیم زاده، احمدرضا شاه حسینی، مرتضی کریمی، علیرضا بخت، علیرضا ایزدی، حسین رجب پو، مرتضی رمضانی شیرکوهی، سید سعید موسوی پیر مرادی، خلیل شهریاری نسب، میلاد سوری، مهدی عباسی، مصطفی شهبازی، حسن جعفری، نعمت سرافراز، معصومه زارعی براتی، زهرا دانایی طوس، زینب ملکی، فرزانه حیدری، زهرا نجاتی عارف، طیبه جعفری، حدیث رضایی، مهری فلاحی دریاکناری، بتول خلیل زاده، زهرا لطفی، فاطمه عباسی، فاطمه جهانی، امید هادی اظهر، محمد حسن سیاری، مرتضی عابدی، مهدی عباسی شتریه، محسن بیگدلی، محسن طلوعی تمرداش، حکیم منصوری، عبدالجلیل قرنجیک، محمد محمد نژاد، وحید سعادت پور، امیر رضا احمدی، ابوالفضل جلایی، داود علیپوریان، صادق بیگدلی، مرتضی مهرزاد، رمضان صالحی، میثم علی پور، حسین گلستانی، علی رضا پورسمنانی، مهدی بابادی، مسعود امامی، میثم حاجی بابایی، قاسم اسلامی، جمال نظری، لیرضا قورچی بیگی، هادی مشیرآبادی، محمدرضا علیزاده، ملیحه صفایی، لیلا زارع زاده، سمیرا آقایی، فاطمه رحیمی، مریم رحیم زاده، عاطفه نقوی مندی، امیر ربی خوراسگانی، مجید باقری، حمزه مصلح رشت آبادی، امیر کچیان، ابوالفضل کاظمیان، امید ذاکری، روح اله رستمی، علی اکبر غریب شاهی، احمد امین زاده، محسن بختیار، امیر جعفری ارنگه، مهدی صیادی، سید یوسف یوسفی، سامان رضی، زهرا آقایی، مهدیه محمدیان، نیکو روزبهانی، حامد امیری، سعید افروز، عرفان رضایی، امان اله پاپی، علیرضا مختاری، رشید مسجدی، هرمز صیدی، میلاد رمضانی، یاسین خسروی، علیرضا زارع، سجاد محمدیان، صادق بیت سیاح، سید علی اصغر جوانمردی، ظفر ذاکر، رضا حاتمی، هادی کاییدی، عرفان بندری، اسد اله عظیمی، الناز دارابیان، پرستو حبیبی، آتنا محمدی‌ها، حنان کعب عمیر، الهام صالحی، وجیهه هوشمند، بتول جهانگیری، فرشته مرادی، فائزه دیبایی، لیلا کبک زن، هاشمیه متقیان، زینب مرادی، امید ظریف، امیر خسراونی، امیرحسین علی پور داربید، حسن باجولوند، سامان پاکباز، سجاد نیک پرست، علی پیروج، علی شمشیری، فاطمه امیرزادگان، مهدی مرادی کوچی، مهدی اولاد، مهرداد مرادی، هاجر صفرزاده، وحیدعلی نجیمی، محمدرضا رزاقی، رضا عیوضی، محمدرضا طوقانی پور، مظاهر پایداری، امیرحسین اسلامیان، علی طاووسیان، عرفان بخشنده، ابوالفضل جلایی، مهدی مظلوم، محمدعلی نعمتی، مهدی دانائیان، حسین میرزایی، مهدی داتلی بیگی، سحر قنبری کمیشانی، محمدمهدی نفیسی نسب، علیرضا باقری براون لو، امیرحسین ریحانی لطفعلی، مصطفی صادقی هیکویی، محمدایوب شهپر، امیرمحمد بهرامی، ویدا جبار زاده، فاطمه عجم دشتی نژاد، نرگس امیری محمود آبادی، ام البنین شریفی، معصومه واحدپور، معصومه ملائی درختجلائی، سیده لیلا موسوی امین، هلیا حاجی آبادی، فاطمه یوسفی توچائی، برهان کوه کن علی آبادی، مرتضی رباط جزی، علیرضا صفری، شادی جهان پناه، ثنا باقری، علی راستی، امید ذوالفقاری عاشق آبادی، محمدعرفان غلامیف سیدامیرحسین حسینی پور، آرشام رمضانی، نرگس قابلی، حنانه نجاتی، فاطمه محمدی، علی مطلبی فشارکی، دانیال محسنیان، علی یساولی، علی حسن زاده کریم آباد، امیرمحمد فرخنده زاد، محمدرضا ریحانی لطفعلی، سید محمد علی موسوی، سید محمد مهدی محمدزاده، مهدی وهابی آقابابایی، رضا حسین وند، رضا دیلمی، احمدرضا احمدی ملاکلا، محمدرسول محمدی، مبین محمدی، میلاد حمیدی، مانی سعیدی، مهرشاد رادمرد، سجاد جرفی، علی اصغر ابارقی، مهدی قربانی کولانی جدید، امیرمحمد منصوری نژاد، حسین مانیا سودانی، طاها مشتاق، ابوالفضل کوه پیما، آرمین صالحی، مصطفی ماریان، امیرعباس کارگران، اردلان حسین زاده، مجید جباری، سید محمدمهدی رحمتیان، امیرمهدی ابوالحسنی، امیر حسین شاه میرزایی، محمد ابراهیم پور طلایی، محمد شهمرادیان، فاطمه حزبیان، نگار قربانی سنگری، سکینه ذاکری، مبینا ساوه، سیده بیتا طیبان، امیرعلی تارویردی، مهرشاد مرادی، محمدحسین عیدی عبدالهی، حمیدرضا پیاره، ابوالفضل شریفی، مهرداد نجفی چراغی، محمد هادی، علی بالش زاده اقدرق، مهدی معصومی، نازنین قریشی نژاد، زهرا سادات پوراسماعیل، لیلا فیضی، نرگس کریمی، علیرضا کمالی فرد، علی سیفی، سید حامد صلحی پور، نسرین شاهی، عبدالرضا توسلی خواه، سید محمد حسین حسینی جد، محمد نعمتی، مجید لشکری، حمیدرضا عباسی، اصغر عزیزی نژاد، رمضان بیابانی، منصور پور میرزایی، مهرزاد مهروان، مرتضی رمضانی، سارینا فتحی، غزل فتحی، فاطمه زهرا سعید ایادی، فاطمه جعفر پور، زینب جعفر پور، ساغر جندقی، زهرا رحیم‌پور، حسنا صالحی زاده، هانا حسین پور، زهرا علی زاده، حنانه صالحی، مبینا کاویانی، فاطمه سعادتی، فاطمه چالاکی، بشرا ایمانی، مبینا حیدری، ریحانه نصیری، لیلا برجعلی، لیلا بهرامی، ستاره موسوی، سمانه خوشقدم، فاطمه قاسمی، ذبیح الله پورشیب، سجاد گنج زاده، بهمن عسگری، امیر مهدیزاده، مهدی خدابخشی، صالح اباذری، شهاب سلطانی، مهدی احمدی، شهرام هروی، سامان عدالتی، مهدی آشوری، پوریا اقدسی، علی مسکین، امیر رضا بورزویی، محمود نعمتی، بهنام دهقان زاده، مهدی شهگل، امیرحسین فداکار، بهروز صابری، علی رضایی، علی موسی زاده، محمد حسین دهقان، حمید رضا دهقان، مسلم گیلی، احمد شکوری، کمال سیدی، امید دهقان، محمد مؤمنی، میلاد جباری

",sports,
46,"
به گزارش خبرگزاری مهر، تیم ملی گلبال ایران در چهارمین روز مسابقات قهرمانی آسیا -پاسفیک با نتیجه ۱۰ بر صفر حریف پاکستانی خود را شکست داد.

برای تیم ایران میلاد سوری (۷ گل)، خلیل شهریار نسب (۲ گل) و مصطفی شهبازی (یک گل) به ثمر رساندند.

ملی‌پوشان کشورمان فردا جمعه ۲۶ آبان به مصاف تایلند خواهند رفت.

رقابت‌های قهرمانی گلبال آسیا - پاسفیک که به میزبانی چین و در شهر هانگژو با حضور ۸ تیم در حال برگزاری است از امتیاز کسب سهمیه بازی‌های پارالمپیک پاریس برخوردار است و تیم نخست مجوز حضور در بازی‌های پارالمپیک را دریافت می‌کند.

",sports,
47,"
به گزارش خبرنگار مهر، با پایان دور دوم جام جهانی زیر ۱۷ سال اندونزی همه تیم‌ها دو بازی خود را انجام دادند تا سرنوشت صعود و حذف تیم‌ها به روز پایانی این مسابقات کشیده شود.

مطابق آئین نامه این مسابقات، دو تیم اول در گروه‌های شش‌گانه به همراه ۴ تیم برتر از بین تیم‌های سوم، جواز حضور در مرحله یک هشتم پایانی را کسب خواهند کرد و در صورت تساوی امتیازها، کار به تفاضل گل خواهد کشید.

دور پایانی این مسابقات روزهای ۲۵، ۲۶ و ۲۷ آبان برگزار خواهد شد تا تکلیف ۱۶ تیم صعودکننده به مرحله حذفی مشخص شود.

برنامه کامل دور سوم این رقابت‌ها به شرح زیر است:

۲۵ آبان ساعت ۱۲:۳۰ گروه A

* نوجوانان اکوادور - نوجوانان پاناما * نوجوانان مراکش - نوجوانان اندونزی

۲۵ آبان ساعت ۱۵:۳۰ گروه B

* نوجوانان کانادا - نوجوانان مالی * نوجوانان ازبکستان - نوجوانان اسپانیا

۲۶ آبان ساعت ۱۲:۳۰ گروه C

* نوجوانان ایران - نوجوانان نیوکالدونیا * نوجوانان برزیل - نوجوانان انگلیس

۲۶ آبان ساعت ۱۵:۳۰ گروه D

* نوجوانان لهستان - نوجوانان آرژانتین * نوجوانان سنگال - نوجوانان ژاپن

۲۷ آبان ساعت ۱۲:۳۰ گروه E

* نوجوانان آمریکا - نوجوانان فرانسه * نوجوانان بورکینافاسو - نوجوانان کره جنوبی

۲۷ آبان ساعت ۱۵:۳۰ گروه F

* نوجوانان آلمان - نوجوانان ونزوئلا * نوجوانان نیوزلند - نوجوانان مکزیک

گروه A: میزبان هنوز شانس صعود دارد

در این گروه اکوادور با ۴ امتیاز صدرنشین است و مراکش با ۳ امتیاز، اندونزی با ۲ امتیاز و پاناما هم با یک امتیاز در رده‌های بعدی قرار دارند.

در روز پایانی نوجوانان اکوادور به مصاف پاناما خواهند رفت و مراکش هم باید با اندونزی، میزبان این مسابقات رو در رو شود. تیم اندونزی مقابل مراکش کار سختی در پیش دارد اما برای اینکه بتواند به عنوان یکی از دو تیم اول این گروه جواز صعود به مرحله بعدی را کسب کند راهی جز شکست دادن تیم قدرتمند مراکش را ندارد.



گروه B: کار سخت ازبکستان برای صعود

در این گروه اسپانیا با ۶ امتیاز صدرنشین است. تیم‌های مالی و ازبکستان سه امتیازی هستند و مالی به دلیل تفاضل گل بهتر دوم است. کانادا هم بدون امتیاز در انتهای جدول قرار دارد.

اسپانیا با کسب ۶ امتیاز صعودش به مرحله بعدی تا حد زیادی قطعی است و در روز پایانی باید به مصاف ازبکستان برود. تیم نوجوانان مالی هم باید با کانادا دیدار کند که با توجه به دو دیدار قبلی، به نظر نمی‌رسد کار سختی مقابل کانادا داشته باشد و در در صورت پیروزی صعودش به مرحله بعدی قطعی خواهد شد.



گروه C: نوجوانان ایرانی به دنبال صعود بدون اما و اگر

در این گروه انگلیس با ۶ امتیاز صدر نشین است. برزیل و ایران سه امتیاز هستند اما برزیلی‌ها با تفاضل گل بهتر در رده دوم قرار دارند و نوجوانان ایران هم سوم هستند. تیم «نیوکالدونیا» هم در قعر جدول قرار دارد.

در روز پایانی، نوجوانان ایران باید به مصاف تیم «نیوکالدونیا» بروند که در دو مسابقه قبلی خود مقابل برزیل و انگلیس عملکرد بسیار ضعیفی از خود به نمایش گذاشته و مجموعاً ۱۹ گل دریافت کرده است و به نظر نمی‌رسد نوجوانان ایران کار سختی برای کسب سه امتیاز مقابل این تیم داشته باشد. تیم ایران در صورت پیروزی مقابل این تیم با ۶ امتیاز صعودش به مرحله بعد قطعی خواهد شد و برای تعیین رتبه اول یا دوم باید منتظر نتیجه دیدار انگلیس و برزیل باشد.



گروه D: احتمال جدال ۳ تیم ۶ امتیازی

در این گروه تیم نوجوانان سنگال موفق شده است با ۶ امتیاز صدرنشین شود و آرژانین و ژاپن هم هر دو سه امتیازی هستند که آرژانین به دلیل تفاضل گل بهتر در رده دوم قرار دارد و ژاپن سوم است. تیم لهستان هم که عملکرد ضعیفی در این جام داشته است در رتبه چهارم قرار دارد.

در روز پایانی نوجوانان آرژانتین باید با لهستان دیدار کند که با توجه به نتایج ضعیف لهستان، امیدوار است بتواند هر سه امتیاز این دیدار را از آن خود کند. دیگر مسابقه این گروه را سنگال و ژاپن برگزار خواهند کرد. نوجوانان سنگال با پیروزی مقابل نوجوانان آرژانتین و لهستان علمکرد درخشانی از خود به نمایش گذاشته است اما در سوی دیگر میدان، ژاپنی‌ها امیدوارند بتوانند با شکست این تیم آفریقایی، شانس خود را برای صعود افزایش دهند.



گروه E: فرانسه و آمریکا کار را یکسره کردند

در گروه پنجم جام جهانی تکلیف تیم‌های صعودکننده به مرحله بعدی مشخض شده است و فرانسه و آمریکا با ۶ امتیاز جواز حضور در مرحله حذفی را کسب کردند و کره جنوبی و بورکینافاسو هم صفر امتیاز هستند. جدال فرانسه و آمریکا در روز پایانی برای تعیین تیم صعود کننده است.

جدال کره جنوبی و بورکینافاسو هم تنها در صورتی تشریفاتی نخواهد بود که تیم برنده بتواند با سه امتیازی که از این دیدار کسب می‌کند چشم به دیدارهای دیگر گروه‌ها باشد تا شاید بتواند به عنوان یکی از چهارتیم برتر تیم‌های سوم در گروه‌های شش گانه به دور حذفی راه پیدا کند.



گروه F: آلمان تنها شانس مکزیک

در گروه آخر جام جهانی نوجوانان هم آلمان با کسب ۶ امتیاز جواز صعود به مرحله حذفی را کسب کرد. ونزوئلا با چهار امتیاز دوم است. مکزیک و نیوزلند هم با یک و صفر امتیاز سوم و چهار هستند.

در مسابقه سوم، دو تیم صدرنشین آلمان و ونزوئلا با هم رقابت خواهند کرد. نوجوانان ونزوئلا در صورتی که بتوانند از این دیدار امتیاز کسب کنند به همراه آلمان به مرحله حذفی صعود می‌کنند. نوجوانان مکزیک هم باید به مصاف نیوزلند بروند. تنها شانس مکزیک برای صعود به مرحله بعد این است که از صد نیوزلند عبود کند و در سوی دیگر هم آلمان بتواند ونزوئلا را شکست دهد. هرچند باید اختلاف ۵ گل در تفاضل گل‌های این دو تیم هم در نظر داشت.



",sports,
48,"
به گزارش خبرنگار مهر، میلاد کُر مدافع تیم فوتبال تراکتور تبریز چهارشنبه گذشته شایعاتی مبنی بر اخراج او از تمرین تیم بزرگسالان این تیم به گوش می‌رسید در همین رابطه با میلاد کُر مصاحبه‌ای داشتیم که در ادامه آن را می‌خوانید.

او در خصوص اخراج خود از تیم تراکتور اظهار داشت: این موضوع شایعه است و صرفاً به دلیل استراحتی که پاکو خمز برای بازیکنان تیم در نظر گرفته بود به زادگاه خود بند ترکمن آمده ام. امروز هم به تبریز باز خواهم گشت تا در تمرینات تراکتور حضور یابم.

کُر ادامه داد: واقعاً نمی دانم منشأ این شایعات از کجاست. از اینکه بازیکن تراکتور هستم به آن افتخار می‌کنم و کار کردن با پاکو خمز همیشه برای من جذاب بوده است.

کُر در خصوص اینکه در اکثر دیدارها نیمکت نشین است، بیان کرد: حضور یا عدم حضورم در زمین بازی با نظر سرمربی است و من به آن احترام می‌گذارم، تمام تلاشم را می‌کنم تا برای تراکتور بهترین عملکردم را داشته باشم. برخی از افراد به دنبال شایعه سازی هستند و من دلیل رفتار آنها را نمی دانم.

او در پایان خاطر نشان کرد: یکی از آرام ترین فصل‌های فوتبالی خود را تجربه می‌کنم و باز هم می گویم از اینکه زیر نظر پاکو خمز هستم بسیار خوشحالم.

",sports,
49,"
به گزارش خبرگزاری مهر و به نقل از سایت فدراسیون ووشو، چهلمین نشست هیأت رئیسه فدراسیون بین‌المللی ووشو به صورت حضوری در تگزاس آمریکا محل برگزاری مسابقات ووشو قهرمانی جهان برگزار شد؛ که به دلیل عدم صدور روادید برای مهدی علی‌نژاد، وی به صورت آنلاین در این جلسه شرکت کرد.  در این نشست تصمیمات گوناگونی از جمله میزبان‌های مسابقات پیش‌روی ووشو در رویدادهای مختلف جهانی اتخاذ شد.  بر این اساس برزیل به عنوان میزبان مسابقات قهرمانی جهان در سال ۲۰۲۵ معرفی شد. همچنین برونئی میزبانی پیکارهای جوانان جهان در سال ۲۰۲۴ را بر عهده گرفت.  استرالیا و ژاپن نیز به ترتیب به عنوان میزبان‌های پیکارهای جام‌جهانی ساندا و تالو در سال آینده میلادی معرفی شدند.  فلیپین میزبان مسابقات قهرمانی جهان در سال ۲۰۲۷ نام گرفت و پیکارهای رده‌سنی جوانان جهان در سال ۲۰۲۵ نیز به چین سپرده شد.

",sports,
50,"
به گزارش خبرگزاری مهر و به نقل از سایت باشگاه پرسپولیس، سرخپوشان که باید خود را برای هفته پنجم لیگ قهرمانان آسیا و دیدار با النصر در عربستان آماده کنند، از ظهر امروز پنج‌شنبه ۲۵ آبان دوباره تمرینات آماده‌سازی خود را زیر نظر کادر فنی شروع کردند.

علیرضا بیرانوند، محمد حسین کنعانی زادگان، مهدی ترابی و وحدت هنانوف به دلیل حضور در اردوی تیم ملی و نبیل باهویی و گئورگی گولسیانی نیز با مرخصی از کادر فنی در این تمرین غایب هستند. این دو بازیکن از فردا به جمع تیم اضافه می‌شوند.

به گزارش خبرنگار مهر، تیم‌های فوتبال النصر و پرسپولیس روز دوشنبه ۳۰ آذر و از ساعت ۲۱:۳۰ در عربستان به مصاف هم خواهند رفت. النصر با ۱۲ امتیاز صدرنشین و پرسپولیس با ۷ امتیاز در مکان دوم جدول گروه E قرار گرفته اند.



",sports,
51,"





تیم ملی تکواندوی بانوان ایران در نخستین دیدار خود در جام جهانی، با شکست مقابل چین از دور رقابت ها کنار رفت.
                                


به گزارش ایسنا، در آغاز رقابتهای جام جهانی تکواندو در گویانگ کره جنوبی، تیم ملی تکواندوی بانوان ایران با سرمربیگری مهروز ساعی به مصاف چین رفت و در پایان با شکست مقابل این تیم از دور رقابت ها کنار رفت.

تیم ایران با ترکیب ملیکا میرحسینی، یلدا ولی نژاد و تینا مدانلو در این دیدار به میدان رفت و در پایان با نتایج ۱۴۰ بر ۱۳۵ و ۱۵۰ بر ۱۳۵ نتیجه را واگذار کرد و از دور رقابت ها کنار رفت.

مهروز ساعی هدایت تیم ملی تکواندوی بانوان در این رقابت ها را بر عهده داشت.

انتهای پیام

",sports,
52,"





پاداش پای سکو بازی‌های آسیایی هانگژو در سه رشته‌ای که مدال دونفره داشتند، به صورت کامل پرداخت می‌شود.
                                


به گزارش ایسنا، در بازی‌های آسیایی هانگژو پاداش پای سکو برای ورزشکارانی که در ماده‌های دونفره مدال گرفتند، نصف پرداخت شد اما ورزشکاران درخواست داشتند، پاداش‌ها به صورت کامل پرداخت شود.

در جلسه هیات اجرایی کمیته ملی المپیک این موضوع مطرح و مورد موافقت قرار گرفت که پاداش پای سکو در سه رشته قایقرانی تیراندازی و تنیس روی میز  که مدال دونفره داشتند، به صورت کامل پرداخت شود. قرار است ما به التفاوت آن برای ورزشکاران واریز  شود.

علیرضا سهرابیان رییس فدراسیون قایقرانی و عضو هیات اجرایی در گفت‌وگو با ایسنا این خبر را تایید کرد.

به این ترتیب ورزشکارانی که در ماده‌های دونفره مدال نقره و برنز گرفتند هر کدام پاداش کامل یک نقره و یک برنز را دریافت می‌کنند.

مبلغ پاداش پای سکو برای مدال‌آوران طلا، نقره و برنز به ترتیب ۱۵ هزار، ۶ هزار و ۳ هزار دلار بوده است که به صورت ریالی به حساب ورزشکاران واریز شد.

رشته‌هایی که مدال دونفره داشتند:

مدال نقره 

قایقرانی (رویینگ دونفره زنان): مهسا جاور و زینب نوروزی

مدال برنز

قایقرانی (کانو دونفره مردان): عادل مجللی  و کیا اسکندانی

قایقرانی (کایاک دونفره مردان): پیمان قویدل و سپهر ساعتچی

تنیس روی میز دونفره مردان: نوشاد و نیما عالمیان

تیراندازی(میکس تپانچه بادی): هانیه رستمیان و امیر جوهری‌خو

بیشتر بخوانید: 

مهسا جاور: پاداش پای سکوی بازی‌های آسیایی نصف شده است

ملی‌پوش قایقرانی: پاداش پای سکو را نگرفته‌ایم

انتهای پیام

",sports,
53,"





تیم ملی هاکی روی یخ زنان ایران به مدال برنز کاپ توسعه جهانی دست پیدا کرد.
                                


به گزارش ایسنا، تیم ملی هاکی روی یخ زنان ایران در آخرین دیدار خود از کاپ توسعه جهانی مقابل ایرلند به میدان رفت و به پیروزی سه بر یک دست پیدا کرد.

به این ترتیب دختران هاکی ایران موفق شدند در اولین حضور خود در کاپ توسعه جهانی به مدال برنز دست پیدا کنند.  

دختران هاکی روی یخ ایران در بازی اول خود در این مسابقات موفق شدند ایرلند را با نتیجه ۶ بر ۲ شکست دهند. در بازی دوم برابر کلمبیا شکست خوردند و در بازی سوم هم نتیجه را به آرژانتین واگذار کردند.

تیم ایران در چهارمین مسابقه خود بار دیگر برابر آرژانتین به میدان رفت که شکست خورد و از رسیدن به فینال بازماند. سپس در آخرین مسابقه خود یک بار دیگر ایرلند را شکست داد و در جایگاه سوم قرار گرفت.  

انتهای پیام 

",sports,
54,"





تیم فوتبال خاتون بم در آخرین دیدار خود از جام باشگاه‌های زنان آسیا مقابل نماینده ازبکستان به تساوی دست پیدا کرد.
                                


به گزارش ایسنا، تیم فوتبال خاتون بم در آخرین دیدار خود از رقابت‌های جام باشگاه‌های آسیا از ساعت ۱۶ و ۳۰ دقیقه امروز به مصاف نسف‌ قارشی ازبکستان رفت و به تساوی دو بر دو دست پیدا کرد. 

نیمه اول این دیدار با برتری یک گله تیم ازبکستان به پایان رسید. بم در نیمه دوم بازی را به تساوی کشاند اما ازبکستان بار دیگر گل‌زنی کرد. در دقایق پایانی این دیدار تیم بم موفق شد بازی را به تساوی دو بر دو بکشاند تا بازنده از زمین خارج نشود.‌

نماینده فوتبال ایران در گروه «ب» این دوره از مسابقات با تیم‌های سیدنی استرالیا، هیوندای استیل کره‌ جنوبی و نسف‌ قارشی ازبکستان هم‌گروه بود که مقابل استرالیا با نتیجه سه بر صفر و برابر کره‌جنوبی با حساب دو بر یک شکست خورد. در آخرین مسابقه هم مقابل ازبکستان به تساوی دو بر دو رسید.‌

مسابقات قهرمانی باشگاه‌های زنان آسیا ۱۵ تا ۲۱ آبان برگزار می‌شود. بر اساس قرعه‌کشی صورت گرفته هشت تیم در دو گروه A و B قرار گرفته‌اند. تیم‌های اوراوا ژاپن، هوالیان چین‌تایپه، بانکوک اف‌سی تایلند و گوکولام کراکا هند در دیگر گروه قرار دارند. تایلند میزبان مسابقات گروه A و ازبکستان میزبان گروه B است.  

تیم های اوراوا ژاپن و هیوندای استیل کره‌ جنوبی به عنوان تیم‌های صدرنشین دو گروه به فینال صعود کردند. 

انتهای پیام  

",sports,
55,"





محمدحسین و مرضیه پرورش نیا خواهر و برادر تیراندازی ایران هستند که ۱۰ سالی است همیشه در کنار هم تمرین می‌کنند و در اکثر مسابقات هم‌تیمی هستند. آنها چندی قبل در مسابقات جام جهانی اهداف پروازی طلسم مدال‌آوری را شکستند و با کسب مدال برنز جهان تاریخ‌سازی کردند. این خواهر و برادر به دنبال کسب سهمیه المپیک پاریس و بعد از آن کسب مدال المپیک هستند و می‌گویند تا آن موقع سلاح خود را زمین نخواهند گذاشت.
                                







                                                دریافت
                                                187 MB




                      

",sports,
56,"





خواهر و برادر تاریخ‌ساز تیراندازی به اهداف پروازی؛ می‌گویند که تا کسب سهمیه المپیک تفنگ خود را زمین نخواهند گذاشت.
                                


سلاح بر دوش، فشنگ در جیب به سوی سایت اهداف‌پروازی حرکت کردند. هر بار دو فشنگ را همزمان داخل لوله سلاحشان قرار می‌دادند و با یک فریاد (هی) در میکروفن، پرنده به پرواز درمی‌آمد و آنها با مهارتی خاص بشقابک را هدف قرار می‌دادند. بعد از صدای بنگ، بشقابک به چند قسمت تقسیم می‌شد و دود بود که از لوله تفنگ خارج می‌شد.

۱۰ سال است که این خواهر و برادر ملی‌پوش همیشه در کنار هم تمرین می‌کنند و در اکثر مسابقات هم‌تیمی هستند. آنها چندی قبل در مسابقات جام جهانی اهداف پروازی طلسم مدال‌آوری را شکستند و تاریخ‌سازی کردند. برنز جام جهانی باکو اولین مدال جهانی این رشته در تاریخ تیراندازی ایران است. اولین مدال آسیا تراپ مردان نیز توسط این ورزشکار بدست آمده است. 

مرضیه و محمدحسین پرورش‌نیا به واسطه پدر با سلاح آشنا و به آن علاقه‌مند شدند. آنها با همه سختی‌ها و مشکلات و البته گران بودن تجهیزات برای رسیدن به هدف خود تلاش می‌کنند. کسب سهمیه المپیک و ایستادن روی سکوی المپیک آرزوی این خواهر و برادر اصفهانی است و می‌گویند تا زمانی که به هدف خود نرسند سلاح را زمین نخواهند گذاشت. 

این دو ملی‌پوش در اصفهان محل زندگی خود فضایی برای تمرین ندارند و برای آمادگی قبل از هر مسابقه مجبور هستند به سایت اهداف پروازی در مجموعه ورزشی آزادی تهران بیایند. این یکی از بزرگترین دغدغه‌های آنها است و امیدوار هستند روزی بتوانند این مشکل را حل کنند. 

ساعتی را در سایت اهداف پروازی ورزشگاه آزادی با این خواهر و برادر ملی‌پوش همراه شدیم و آنها در کنار تمرین خود در مورد نحوه ورود به این رشته، مشکلات و اهدافشان صحبت کردند. 



ویدئوی این گفت‌وگو را از این لینک تماشا کنید.



در ادامه متن گفت‌وگوی ایسنا با این خواهر و برادر ملی‌پوش تیراندازی را می‌خوانید.

*چگونه استعداد شما در این رشته کشف شد و دست به سلاح شدید و چه زمانی وارد تیم ملی شدید؟

مرضیه پرورش‌نیا : اولین بار پدرم ما را با این رشته آشنا کرد. پدر و پدربزرگم اهل شکار بودند و تفنگ داشتند. برادرم که کنار پدر این رشته را شروع کرد من کوچک بودم و نمی‌توانستم تیراندازی کنم اما رفته رفته که اشتیاق محمد را دیدم و او به تیم ملی راه پیدا کرد که من هم علاقه‌مند شدم و این رشته را از ۱۲ سالگی شروع کردم. البته اوایل خیلی زیاد هم از سلاح و تفنگ خوشم نمی‌آمد و تیراندازی را دوست نداشتم ولی اولین تیری که زدم همه چیز عوض شد. به این رشته علاقه‌مند شدم و آن را ادامه دادم. 



محمدحسین پرورش‌نیا: من هم ۱۶ سالم بود که این رشته را همراه پدر شروع کردم. البته از همان کودکی با پدر برای تیراندازی می‌رفتم ولی ۱۶ ساله بودم که در اولین مسابقه شرکت کردم. تقریبا از همان سال هم به اردوی تیم ملی جوانان دعوت شدم. از آن موقع تا حالا همیشه در این رشته تمرین کرده و مسابقه داده‌ام. 

*پس می‌توان گفت اولین مربی شما پدرتان بوده است؟ 

محمد حسین پرورش نیا: بله پدر اولین مربی ما بود و هنوز هم در این راه به ما کمک می‌کند. 

*از چه زمانی با هم خواهر  و برادری تمرین می‌کنید و مسابقه می‌دهید؟ 

مرضیه پرورش‌نیا: من از سال ۹۳ به اردوی تیم ملی دعوت شدم و کم کم کار حرفه‌ای را شروع کردم و اولین مسابقه‌ام را دادم. از همان سال ۹۳ با محمد تمرین کردیم و مسابقه دادیم. البته اوایل مسابقات میکس برگزار نمی‌شد و فکر می‌کنم از سال ۲۰۱۷ ماده میکس اضافه شد. من و محمد در بیشترین مسابقه میکس با هم هم‌تیمی بودیم.



*چه زمانی اولین مدال را در این رشته گرفتید؟

مرضیه پرورش‌نیا: فکر می‌کنم ۱۴ سالم بود که در بازی‌های آسیایی نوجوانان مدال نقره گرفتم. حس خیلی خوبی بود که در شروع کار توانستم به مدال برسم. 

محمدحسین پرورش‌نیا: من اولین مدال را در قهرمانی کشور و همراه پدرم گرفتم. سال ۸۹ بود که در بخش تیمی همراه پدر و یکی از دوستانم در قالب تیم اصفهان مسابقه دادیم و مدال گرفتیم. اولین مدال بین‌المللی را هم سال ۲۰۱۲ در قهرمانی آسیا جوانان قطر گرفتم. در آن مسابقه برنز بخش انفرادی و طلای تیمی جوانان را کسب کردیم که اولین مدال برون مرزی اهداف پروازی در کل تاریخ این رشته بود. 



*پس می‌توان گفت بیشترین تاریخ‌سازی در اهداف‌پروازی را شما رقم زده‌اید؟

محمدحسین پرورش‌نیا: بله با کسب اولین مدال قهرمانی آسیا و اولین مدال جهانی این رشته تاریخ ساز شدیم. همانطور که گفتم اولین مدال آسیا را در سال ۲۰۱۲ قطر گرفتم و اولین مدال جهانی این رشته را نیز همراه خواهرم مرضیه در جام جهانی قزاقستان در میکس تراپ گرفتیم.

*در جام جهانی قزاقستان چقدر به کسب مدال امیدوار بودید و بعد از کسب مدال برنز چه حسی داشتید؟



مرضیه پرورش‌نیا: مسابقه که تمام شد من فکر نمی‌کردم که سوم شده باشیم حتی زمانی هم که از راند بیرون آمدیم فکر می‌کردم چهارم شده‌ایم. بعد سرپرست تیم به ما برای کسب سومی تبریک گفت ولی من هنوز باورم نمی‌شد. یک لحظه برگشتم و با دیدن سایت تمام خاطراتمان، آن از دست دادن‌ها، تلاش‌ها، امیدها همه همه جلوی چشمم آمد. تازه باور کردم و به خودم و محمد گفتم که بالاخره توانستیم این موقیعت خوب را بدست آوریم. آن موقع اشکم جاری شد، اشک شوقم برای شکستن طلسم بود. ما اولین مدال جهانی این رشته را بدست آورده بودیم. 

محمدحسین پرورش‌نیا: بارها در مسابقات مختلف در بخش انفرادی من و مرضیه تا یک قدمی کسب مدال رفته بودیم. شاید همیشه با یکی دو بشقابک از مدال یا فینال بازمانده بودیم. حتی در میکس مسابقات قهرمانی جهان ۲۰۱۹ خیلی خوب تیر زدیم اما با یکی دو اختلاف از مدال بازماندیم‌. خداراشکر در جام جهانی قزاقستان توانستیم اولین مدال را در این رشته کسب کنیم. کسب این مدال هم برای ما و هم برای کادر فنی، مسئولان فدراسیون و کل مجموعه تیراندازی خوشحال کننده بود.

*در دوران ورزش قهرمانی چه سختی‌هایی را پشت سر گذاشتید؟ 

محمدحسین پرورش‌نیا: کلا رشته تیراندازی تجهیزات محور است و حرف واقعی در این رشته را تمرین و تجهیزات می‌زند. فشنگ خوب، تفنگ خوب، بشقاب خوب، میدان تمرینی خوب همه و همه برای موفقیت در این رشته‌ مهم هستند. ما در بخش تجهیزات تحریم هستیم و تجهیزات خوب خارجی به دست ما نمی‌رسد. البته که هر ورزشی سختی‌های خاص خود را دارد و در این رشته هم اینها کار را برای ما سخت می‌کند.

مرضیه پرورش‌نیا: همانطور که محمد گفت در این رشته تجهیزات خیلی مهم است. اهداف پروازی هم که رشته نوپایی است. در تهران فقط امکانات و شرایط تمرین وجود دارد. در شهرستان‌ها زمین استاندارد نداریم و شرایط تمرین کردن سخت است. از طرفی هزینه‌ها روز به روز بیشتر می‌شود و علت اینکه افراد علاقه‌مند یا مستعد نمی‌توانند این ورزش را ادامه دهند همین است. عوامل زیادی وجود دارد که مسیر و راه را سخت کند. همین عوامل هم سبب نتیجه نگرفتن‌ها و کسب نشدن سهمیه المپیک می‌شود. امیدواریم بتوانیم این شرایط را کمی بهتر کنیم. 



*بیشتر با هم رفیق هستید یا رقیب؟ 

محمدحسین پرورش‌نیا: قطعا که با هم رقیب نیستیم. ما در میکس که هم‌تیمی هستیم و در انفرادی هم که بخش زنان و مردان از هم جدا است. 

مرضیه پرورش‌نیا: البته بارها هم شده که داخل کشور در یک خط با هم مسابقه دادیم اما هیچ‌گاه رقیب هم نبودیم. اگر در فینال کنار هم تیر زدیم به یکدیگر قوت قلب داده‌ایم تا پشت به پشت هم خوب تیر بزنیم.

*شده در یک مسابقه‌ یکی از شما دو نفر کار را خراب کند و تیرش به هدف نخورد و مدال از کف برود و بعد آن یکی غر بزند یا ناراحت شود؟ 

مرضیه پرورش‌نیا: من زیاد خراب کرده‌ام ولی هیچ‌گاه غر نشنیده‌ام. در قهرمانی آسیا ۲۰۱۹ محمد از ۷۵ هدف ۷۴ هدف را زد ولی من خوب تیر نزدم. آنقدر ناراحت شدم که تیراندازی من باعث شده بود که محمد هم از مدال باز بماند اما محمد وقتی از خط بیرون آمدیم چیزی به من نگفت. حتی نگفت چرا بهتر نزدی و تنها حرفش این بود که فدای سرت، اشکالی ندارد. هیچ وقت به من غر نزد. حتی در مسابقات قزاقستان هم من عملکرد خیلی خوبی نداشتم و تیرهای محمد بود که توانست ما را به مدال برنز برساند ولی باز هم غری نشنیدم که اگر تو بهتر می‌زدی رنگ مدالمان بهتر می‌شد. 



*حالا بعد از کسب مدال جهانی چه توقعاتی از مسئولان دارید؟ 

محمدحسین پرورش‌نیا: امیدواریم مسئولان به خصوص مسئولان کمیته ملی المپیک حمایت‌هایشان از این رشته بیشتر شود. پیش از این در اهداف‌پروازی مدال جهانی نداشتیم. همیشه می‌گفتند مدال نمی‌گیریم حالا مدال جهانی هم داریم. امیدوارم حمایت‌ها بیشتر شود و بودجه‌ بیشتری به این رشته تخصیص داده شود. باید زیرساخت‌ها درست شود. این موضوع مخصوصا در رابطه با شهرستان‌ها که زمین‌های تمرینی استاندارد ندارند خیلی مهم است. همچنین در بخش اعزام‌ها هم به حمایت‌های کمیته ملی المپیک و وزارت ورزش نیاز داریم. 

*با توجه به اینکه شما در اصفهان زندگی می‌کنید آیا در اصفهان فضای استاندارد تمرین ندارید؟ 

مرضیه پرورش‌نیا: ما در اصفهان تمرین نمی‌کنیم چون شرایط و زمین تمرینی نداریم. متاسفانه هر موقع که مسابقه هست مجبوریم چند روزی زودتر به تهران بیاییم و تمرینات را اینجا انجام دهیم.

*در چند دوره از بازی‌های آسیایی شرکت کرده‌اید؟ 

محمدحسین پرورش‌نیا: یک دوره. من در دوره قبلی بازی‌های آسیایی یعنی جاکارتا حضور داشتم و مرضیه هم در بازی‌های آسیایی اینچئون مسابقه داد. مرضیه در این دوره شرکت کرد که دومین دوره حضورش در بازی‌های آسیایی است.



*بهترین رتبه‌ای که اهداف‌پروازی در بازی‌های آسیایی کسب کرده است چیست؟ 

محمد حسین پرورش‌نیا: تیراندازی به اهداف پروازی رشته تجربه محوری است. یعنی ورزشکار به مرور زمان و تجربه خود را ثابت می‌کند. در سنوات گذشته امتیازات خوبی در قهرمانی آسیا و یا جایزه بزرگ‌ها کسب کرده بودیم اما در بازی‌های آسیایی تا حالا مدالی نداشتیم. شاید بهترین عنوان برای آقای ابری است که چهارمی بازی‌های آسیایی ۲۰۰۶ قطر را دارد. متاسفانه تاکنون مدالی در این رشته کسب نشده است. 

مرضیه پرورش‌نیا: البته یک چهارمی دیگر هم در بازی‌های آسیایی توسط زنان کسب شده است. تیم تراپ زنان در بازی‌های آسیایی اینچئون ۲۰۱۴ چهارم شد. بنابراین بهترین رتبه‌ها دو چهارمی در بازی‌های آسیایی است. (مرضیه پرورش‌نیا در بازی‌های آسیایی هانگژو نماینده ایران در تراپ بود که با کسب رتبه هفدهمی به کار خود پایان داد.)



*به نظر شما این رشته برای کسب سهمیه المپیک به چه حمایت‌هایی نیاز دارد؟ آیا کسب سهمیه امکان‌پذیر است؟ 

محمدحسین پرورش‌نیا: تجهیزات، تجهیزات و تجهیزات. تجهیزات برای ما یکی از اصلی‌ترین پارامترها البته در کنار برنامه تمرینی است. باید تجهیزات استاندارد، صحیح و اصولی داشته باشیم. کار حرفه‌ای ابزار حرفه‌ای هم می‌خواهد. در دنیای رقابت یک بشقابک شاید امتیاز مساوی را همراه داشته باشد و تیرهای طلایی تعیین کننده رنگ مدال شود. قطعا در این شرایط ما نیاز به تجهیزات استاندارد، امکانات، برنامه تمرینی خوب و البته حمایت مالی فدراسیون، کمیته ملی‌ المپیک و وزارت ورزش برای اعزام‌ به مسابقات داریم. مسابقات تیراندازی به اهداف پروازی در دو روز برگزار می‌شود و فراز و نشیب زیاد است. قطعا با این شرایط نمی‌توان گفت که قهرمان این رشته در المپیک یا بازی‌های آسیایی فلان ورزشکار است. شاید در سایر رشته‌های ورزشی بتوان حدس و گمان‌هایی داشت اما در اهداف پروازی اصلا حدس و گمانی نمی‌توان داشت. حتی اگر یک هفته قبل از المپیک یک ورزشکار قهرمان جهان شده باشد قطعا در المپیک قهرمان نخواهد شد چون در این رشته شرایط محیطی، نور، باد و خیلی پارامترهای دیگر تاثیرگذار است و شانس برنده شدن به همان مسابقه بستگی دارد و شاید به رقابت‌های قبل بستگی نداشته باشد اما قطعا تعداد حضور در مسابقات بیشتر شانس مدال‌آوری و کسب سهمیه را بیشتر می‌کند. 

*چه هدفی را برای آینده ورزشی خود در نظر دارید؟ 

مرضیه پرورش‌نیا: من فکر می‌کنم که رویای همه ورزشکاران یک چیز واحد است و همه به طلای المپیک فکر می‌کنند. من هم قطعا این رویا را در سر دارم که بتوانم حضور پررنگی در المپیک داشته باشم و به مدال طلای المپیک برسم. امیدوارم بعد از کسب طلای المپیک بتوانم باز هم تکرارش کنم. 

محمدحسین پرورش‌نیا: قطعا که هر ورزشکاری برای آینده خود هدف می‌گذارد و برنامه دارد. هدف من دست پیدا کردن به سکوی المپیک است و تا زمانی که به این مهم دست پیدا نکنم واقعا تیراندازی می‌کنم تا به هدفم برسم. خیلی هم برای هدفم مصر و مستمر هستم. 

*خدارا شکر این رشته محدودیت سنی ندارد و می‌توانید شانس خود را در اداوار مختلف المپیک امتحان کنید.

محمدحسین پرورش‌نیا: بله همین‌طور است. مدال برنز المپیک ۲۰۲۰ توکیو را ورزشکاری حدودا ۵۸ ساله کسب کرد. 



*فکر می‌کنید کسب سهمیه المپیک برایتان در کدام دوره محقق شود؟ 

محمدحسین پرورش‌نیا: ورزشکار یک هدفی برای زندگی حرفه‌ای و ورزشی خود می‌گذارد اما رسیدن به آن به عوامل دیگری هم بستگی دارد. قطعا هدف ما رسیدن به سهمیه المپیک ۲۰۲۴ پاریس است اما در این راه چقدر به هدفمان نزدیک شویم به عوامل مختلفی بستگی دارد. امیدواریم که این اتفاق بیفتد و تمام تلاش خود را هم برای پاریس می‌کنیم.

*یکی از گلایه‌های تیراندازان اهداف‌پروازی تفاوت قائل شدن آنها با تیراندازان تفنگ و تپانچه است. این گلایه‌ها در چه مواردی است؟

مرضیه پرورش‌نیا: تعداد اعزام‌های ما نسبت به تفنگ و تپانچه کمتر بود که البته خداراشکر اکنون این موضوع حل شده و فدراسیون به چشم برابری به هر دو بخش نگاه می‌کند. امیدوارم که هر چقدر پیش می‌رویم این برابری هم بیشتر شود. از طرفی اردوهای ما مرتب نیست. قبل از جام جهانی قزاقستان در مرداد سال ۱۴۰۱ مسابقه داده بودیم. در این فاصله که حدود ۶ ماه می‌شد اردو و تمرین نداشتیم و چندین ماه از آمادگی دور ماندیم. همه این‌ها برای کسب سهمیه و مدال تاثیرگذار است. اگر بتوانیم برنامه‌های مرتب‌تر و تجهیزات بهتری داشته باشیم قطعا می‌توانیم همانند تفنگ و تپانچه به نتایج بهتری برسیم. 

* مدرک تحصیلی شما چیست و آیا شغل و حرفه دیگری را در کنار ورزش دنبال می‌کنید؟

محمدحسین پرورش‌نیا: من فوق‌لیسانس عمران دارم. شغل دیگری ندارم و تنها تمرین و ورزش می‌کنم. 



مرضیه پرورش‌نیا: من در رشته معماری تحصیل کرده‌ام و در کنار تیراندازی در بخش طراحی و نقشه داخلی ساختمان فعال هستم. اکنون که بیشتر وقتم در تمرین هستم اما به صورت دورکاری حرفه‌ام را هم پیش می‌برم. در اوقات فراغتم کار می‌کنم.

*اگر به عقب برگردید آیا ورزش دیگری را انتخاب می‌کنید؟ 

محمد حسین پرورش‌نیا: فوتبال را به صورت حرفه‌ای و در تیم‌های باشگاهی اصفهان دنبال کرده‌ام. همچنین در شنا فعالیت خوبی داشتم و در سطح استانی و قهرمانی فعالیت داشتم اما تاکنون فکر نکرده‌ام که رشته دیگری را جز تیراندازی به اهداف پروازی دنبال کنم. 

مرضیه پرورش‌نیا: من هم همینطور. اگر به عقب هم برگردم باز هم همین رشته را دنبال می‌کنم. در تیراندازی تیر اول را که شلیک می‌کنی طوری به آن علاقه‌مند می‌شوی که دیگر نمی‌خواهی آن را رها کنی.

*نظرتان در مورد تفاوتی که بین پاداش ورزشکاران گذاشته می‌شود چیست؟

مرضیه پرورش‌نیا: این اتفاق مشهودی است. منظورم این است که همیشه حمایت‌ها به سمت فوتبال است. فوتبال خیلی طرفدار دارد و کودک و پیر جذب فوتبال می‌شوند. شاید به همین دلیل است که حمایت‌ها از سایر رشته‌ها خیلی کمتر از فوتبال است. 

محمدحسین پرورش‌نیا: اگر از رشته‌های پر مدالی مثل شنا، تیراندازی و دوومیدانی حمایت شود قطعا تعداد مدال کاروان ایران در بازی‌های آسیایی و المپیک بیشتر می‌شود و قطعا در این شرایط نام جمهوری اسلامی، پرچم و سرود ایران بیشتر در میادین بین‌المللی به اهتزاز در می‌آید. قطعا می‌توان گفت اگر حمایت‌ها بیشتر شود مدال آوری هم بیشتر می‌شود. 



*اگر مسئولیتی در ورزش کشور داشته باشید کدام دغدغه ورزشکاران را برطرف می‌کنید؟

محمدحسین پرورش‌نیا: قطعا زیرساخت ورزش شهرستانها چون نبود باشگاه‌های استاندارد در سطح کشور سبب می‌شود استعدادها جذب رشته‌ها نشوند. 

مرضیه پرورش‌نیا: استعدادهایی که در خیلی از شهرها هستند اما از مسابقات و باشگاه‌های ورزشی دوراند. 

*مهمترین آرزو شما برای خودتان و برای رشته تیراندازی چیست؟

مرضیه پرورش‌نیا: برای خودم رسیدن به سکوی المپیک و برای تیراندازی هم امیدوارم همه در این رشته به حق خود برسند. این رشته در مسابقات جهانی، المپیک و آسیایی خیلی پر مدال است و امیدوارم تعداد مدال‌هایی که سهم ایران می‌شود بیشتر و خوش رنگ‌تر شود.

محمدحسین پرورش‌نیا: قطعا آرزو دارم تیراندازی و خصوصا اهداف پروازی که خودمان در آن فعالیت می‌کنیم بهترین مدال‌ها و همچنین سهمیه المپیک را بدست آورد. این مهم برای همه مجموعه تیراندازی خوشحال کننده است. آرزوی من واقعا همین است. 



*کسی که بیشترین آرامش را به شما می‌دهد چه کسی است؟

مرضیه پرورش‌نیا: موقع تیراندازی پدرم و زمان‌هایی که خیلی ناراحتم و حتی زمانی که ناراحت از خط بیرون می‌آیم مادرم بیشترین آرامش را به من می‌دهد. پدر تخصصی‌تر و مادر عمومی‌تر است. ولی واقعا پدر و مادرم می‌توانند به من خیلی آرامش بدهند. 

محمد حسین پرورش‌نیا: همانطور که مرضیه گفت پدر و مادرم روحیه مضاعفی به من می‌دهند.

*دوری از هر دوی شما برای پدر و مادر باید خیلی سخت باشد.

مرضیه پرورش‌پرورش‌نیا: درست است. من و محمد تنها فرزندان خانواده هستیم. برای پدر و مادرم دوری از هر دوی ما با هم قطعا خیلی سخت است اما خوب وقتی می‌بینند برای کسب موفقیت تلاش می‌کنیم دوری را تحمل و ما را تشویق می‌کنند تا به اهدافمان برسیم.

*علاوه بر تمرین تیراندازی در روز چه کارهای دیگری را با هم انجام می‌دهید. 

مرضیه پرورش‌نیا: همه کارهای ما با هم است. با هم تمرین می‌رویم و به خانه برمی‌گردیم. دور ورزشگاه آزادی با هم ورزش می‌کنیم و خیلی اوقاتمان را با همیم. در خانه هم کارهایمان را با هم انجام می‌دهیم. مثل دو دوست هستیم. با هم سفر می‌رویم، با هم مشورت و درد دل می‌کنیم. اگر یک روز هم را نببینیم جویای حال هم می‌شویم و دلمان برای هم تنگ می‌شود چون از همان ابتدا با هم رفتیم و آمدیم به هم عادت کرده‌ایم. حضور ما در کنار هم وقتی از خانواده دوریم قوت قلبی است.

*برای شروع رشته تیراندازی به اهداف‌پروازی چقدر باید هزینه کرد؟

محمدحسین پرورش‌نیا: یک نفر که بخواهد این رشته را شروع کند نیاز به تجهیزاتی مثل فشنگ، عینک، تفنگ، جلیقه، گوشی و .. دارد. بهتر است در مورد هزینه‌ها چیزی نپرسید چون در آن صورت مخاطبی دیگر جذب این رشته نمی‌شود. بستگی دارد که فرد در چه سطحی بخواهد کار کند. در سطح حرفه‌ای هزینه سلاحمان ۱ میلیارد، عینک ۱۰۰ میلیون و جلیقه ۲۰ میلیون تومان است. 



مرضیه پرورش‌نیا: هزینه‌ها را نپرسید. ما روزی حدودا ۱۲۰ فشنگ استفاده‌ می‌کنیم. هزینه هر فشنگ و بشقابک حدودا ۲۰ هزار تومان است. یعنی روزی ۲ میلیون و چهارصد هزار تومان. هزینه ها زیاد است و اختلاف تجهیزات ما با تفنگ و تپانچه خیلی زیاد است. اهداف پروازی نسبت به آن دو گران‌تر است و اصلا قابل مقایسه نیست. 

حرف پایانی:

محمدحسین پرورش‌نیا: باید از سردار قربانی رییس فدراسیون تیراندازی تشکر کنیم. از زمانی که آمده‌ به طور خاص نگاه ویژه‌ای به اهداف پروازی داشته‌ و تمرینات مستمر برقرار شده است. حمایت‌ها به موقع انجام شده و امیدواریم که بتوانیم جواب زحماتی که او و مسئولان کشیده‌اند را بدهیم و خبرهای خوبی از اهداف پروازی بشنویم. 

مرضیه پرورش‌نیا: من هم از سردار قربانی و مسئولان فدراسیون تشکر می‌کنم و امیدوارم بتوانیم اتفاقات خوبی را رقم بزنیم. همانطور که اولین مدال جهانی را گرفتیم اولین سهمیه المپیک و خیلی دیگر از اولین‌ها را برای اهداف پروازی رقم بزنیم. 

انتهای پیام

",sports,
57,"





ایسنا/مازندران مسئول امور بانوان سازمان لیگ فوتبال  کشور، روز ۲۶ آبان را زمان شروع فصل جدید مسابقات لیگ برتر فوتبال زنان باشگاه‌های ایران اعلام کرد.
                                


گلاره ناظمی در گفت‌وگو با خبرنگار ایسنا گفت: هفته نخست شانزدهمین دوره لیگ برتر فوتبال زنان باشگاه‌های کشور از ۲۶ آبان در شهرهای مختلف برگزارخواهد شد.

وی افزود: درفصل جدید این مسابقات ۱۰ تیم، ( پالایش گاز ایلام، پیکان، آوا تهران، ایساتیس کران فارس، شهرداری سیرجان، زنان ملوان، زنان سپاهان، نماینده البرز، کانی کردستان و خاتون بم ) حضور دارند.

مسئول امور بانوان سازمان لیگ فوتبال کشور همچنین درخصوص برگزاری دوره دانش افزایی پیش فصل ناظران لیگ برتر فوتبال بانوان کشور فصل۱۴۰۳–۱۴۰۲ در شهرستان عباس آباد درغرب مازندران اشاره کرد و ادامه داد: این برای نخستین بار است که دوره آموزشی ناظران پیش از فصل لیگ برتر فوتبال بانوان کشور در شهری به غیر از تهران برگزار می‌شود.

ناظمی با بیان اینکه، برگزاری دوره‌های آموزشی دانش افزایی پیش فصل برای ناظران در راستای ارتقای سطح فنی و به روزی رسانی اطلاعات، استاندارد سازی و وحدت رویه برای حضور با کیفیت ناظران در لیگ برگزار می‌شود، تصریح کرد: دراین دوره حدود ۳۰ ناظر لیگ برتر فوتبال بانوان کشور در این دوره که به میزبانی هیات فوتبال مازندران و شهرستان عباس آباد برگزارشد، شرکت کردند.

وی ابراز امیدواری کرد: فصل جدید رقابت‌ها با همکاری همه واحدهای مرتبط باشگاه، فدراسیون وعوامل برگزاری مسابقات درسطح بالای هم فنی و هم برگزاری مسابقات همراه باشد.

تیم خاتون بم در فصل گذشته این مسابقات که ۱۰ تیم حضور داشتند، با انجام ۱۸ مسابقه وکسب ۵۰ امتیاز به مقام قهرمانی دست یافت و تیم‌های زنان سپاهان با ۴۶ و تیم شهرداری سیرجان با ۳۸ امتیاز به ترتیب دوم وسوم شدند.

انتهای پیام

",sports,
58,"





ایسنا/مازندران دوره دانش افزایی پیش فصل ناظران لیگ برتر فوتبال بانوان کشور فصل۱۴۰۳–۱۴۰۲ برای نخستین بار به میزبانی مازندران در شهرستان عباس آباد درغرب این استان برگزار شد.
                                


به گزارش ایسنا، در این دوره آموزش که با حضور رحیم درزی خلردی ریاست هیات فوتبال مازندران، گلاره ناظمی مسئول امور بانوان سازمان لیگ فوتبال، آنیتا امیدی نائب رئیس هیات فوتبال مازندران، گویا رئیس اداره ورزش و جوانان شهرستان عباس آباد برگزار شد، ۲۶ ناظر خانم از سراسر کشور دراین دوره آموزشی که با تدریس سهیل مهدی مسئول کمیته مسابقات سازمان لیگ فوتبال ایران برگزار شد، حضور داشتند.

ریاست هیات فوتبال مازندران درمراسم افتتاحیه این دوره آموزشی گفت: بسیار خوشحالیم که برای نخستین بار در مازندران میزبانی ناظران لیگ برتر فوتبال بانوان کشور هستیم و امیدوارم برگزاری این دوره ها تداوم و باعث ارتقاء سطح فنی شرکت کنندگان شود.



رحیم درزی خلردی افزود: همچنان به این عقیده هستم که باید به فوتبال بانوان توجه ویژه‌تری کرد تا شاهد رشد و حضور تیم‌ها در رقابت های مختلف استانی و کشوری باشیم.

مسئول کمیته مسابقات سازمان لیگ فوتبال ایران هم دراین مراسم با قدردانی از میزبانی هیات فوتبال مازندران دوره دانش افزایی پیش فصل ناظران لیگ برتر فوتبال بانوان کشور گفت: این دوره هرساله و قبل از شروع فصل برای ناظران جهت بروزرسانی اطلاعاتشان برگزار می‌شود و امیدواریم تا این دوره برای ناظران خانم فوتبال کشورمان ثمربخش باشد.

سهیل مهدی افزود: استاندارد سازی و وحدت رویه  برای حضور با کیفیت ناظران در لیگ برتر فوتبال بانوان از دیگر هدف‌های پیش‌بینی شده در برگزاری این دوره آموزشی بوده است.

وی یادآورشد، این برای نخستین بار است که دوره آموزشی ناظران پیش از فصل لیگ برتر فوتبال بانوان کشور در شهری به غیر از تهران برگزار می‌شود.



گلاره ناظمی مسئول امور بانوان سازمان لیگ فوتبال کشور هم بیان کرد، سعی داریم تا با بالا بردن کیفیت ناظران برگزاری مسابقات، لیگ برتر پویاتری داشته باشیم و امیدوارم تا فصل پیش‌رو را به بهترین نحو و با کمک همین ناظران برگزار کنیم.

انتهای پیام

",sports,
59,"





هفته سوم لیگ برتر والیبال زنان با صدرنشینی سپاهان و پیروزی سایپا در تقابل خودروسازان به پایان رسید.
                                


به گزارش ایسنا، هفته سوم لیگ برتر والیبال زنان جمعه، ۱۹ آبان با سه دیدار در شهرهای تهران و رفسنجان پیگیری شد.

در نخستین دیدار این هفته تیم‌های مهرسان تهران و هوران یزد به مصاف هم رفتند که این دیدار با برتری سه بر صفر (۲۵ بر ۲۰، ۲۵ بر ۱۵ و ۲۵ بر ۱۸) مهرسان به پایان رسید.

مهرسان که تا پیش از این مسابقه یک برد و دو امتیاز داشت، به دومین پیروزی خود دست پیدا کرد.

در دومین مسابقه هم مس رفسنجان میزبان سپاهان اصفهان بود. مس که هفته گذشته استراحت داشت در این هفته سه بر یک (۱۸ بر ۲۵، ۱۸ بر ۲۵، ۲۵ بر ۱۹ و ۱۶ بر ۲۵) نتیجه را واگذار کرد.

شاگردان فریبا صادقی با این پیروزی به سومین برد متوالی خود دست پیدا کردند. در مقابل، مس در هر سه دیدار خود شکست خورده است.

تیم‌های سایپا و پیکان هم در آخرین دیدار به مصاف هم رفتند که در پایان شاگردان نیلوفر حجتی در سایپا موفق شدند حریف خود را سه بر صفر (۲۵ بر ۱۸، ۲۵ بر ۱۴ و ۲۵ بر ۲۳) شکست بدهند.

تیم ذوب‌آهن اصفهان این هفته استراحت داشت.  

نتایج هفته سوم لیگ برتر والیبال زنان به شرح زیر است:

مس رفسنجان ۱ - ۳ سپاهان اصفهان

(۱۸ بر ۲۵، ۱۸ بر ۲۵، ۲۵ بر ۱۹ و ۱۶ بر ۲۵)

مهرسان تهران ۳ - صفر هوران یزد

(۲۵ بر ۲۰، ۲۵ بر ۱۵ و ۲۵ بر ۱۸)

سایپا تهران ۳ - صفر پیکان تهران

(۲۵ بر ۱۸، ۲۵ بر ۱۴ و ۲۵ بر ۲۳)



انتهای پیام

",sports,
60,"





هفته سوم سوپرلیگ فوتسال زنان با پیروزی و صدرنشینی تیم حفاری اهواز به پایان رسید.  
                                


به گزارش ایسنا، هفته سوم سوپرلیگ فوتسال زنان ایران جمعه، ۱۹ آبان با برگزاری چهار دیدار به پایان رسید که طی آن ملی حفاری اهواز سومین برد پیاپی خود را هم کسب کرد تا با ۹ امتیاز همچنان صدرنشین لیگ باقی بماند.

تیم حفاری امروز میزبان نوا آمل بود و حریف خود را با حساب سه بر یک از پیش رو برداشت. خفاری تنها تیم بدون شکست سوپرلیگ تا هفته سوم است و صدر جدول را در اختیار دارد.

تیم‌های نطنز و سایپا هم امروز برابر رقبای خود به پیروزی رسیدند تا با ۶ امتیاز به ترتیب دوم و سوم جدول باشند. شاهین نطنز با چهار گل رایزکو صفادشت را از پیش رو برداشت و سایپا نیز با چهار گل مقابل مهرعظام تهران به پیروزی رسید.

نتایج کامل هفته سوم سوپرلیگ فوتسال زنان به شرح زیر است:

ملی حفاری اهوار ۳ - ۱ نوا آمل

شاهین نطنز ۴ - صفر رایزکو صفادشت

سایپا تهران ۴ - صفر مهرعظام تهران

پالایش نفت آبادان ۳ - ۱ مس رفسنجان

انتهای پیام 

",sports,
61,"





قهرمان پارالمپیک توکیو در پرتاب نیزه گفت: بزرگ ترین آرزویم این است که مدال طلای بازیهای پاراآسیایی هانگژو که چینی‌ها با بی‌عدالتی و ناحق از من گرفتند، دوباره به دستم برسد.
                                


هاشمیه متقیان در گفت‌وگو با ایسنا، درباره اتفاقات پیش آمده در بازی‌های پاراآسیایی هانگژو چین و پس گرفتن مدال طلایش در پرتاب نیزه، اظهار کرد: برای کسب سومین مدال طلای بازی‌های پاراآسیایی در پرتاب نیزه بیش از ۲ سال سختی‌های زیادی را تحمل کردم و مرتب در اردو بودم تا به هدف پیش‌بینی شده دست پیدا کنم اما متاسفانه چینی‌ها این مدال را از من گرفتند. اگر واقعا چینی‌ها می‌خواستند چنین بی‌عدالتی را در حق من داشته باشند چرا اجازه دادند که در مسابقه شرکت کنم و حتی به مدت نیم ساعت در اتاق انتظار (call room)  من را نگه داشتند. اگر واقعا به مسابقه دیر رسیده بودم سرداور و داور مسابقه باید دیسکالیفه می‌کردند و اجازه نمی‌دادند در مسابقه شرکت کنم. چینی‌ها وقتی دیدند مدال طلا و نقره پرتاب نیزه به نمایندگان ایران رسید و خودشان سوم شدند دنبال بهانه‌ای بودند که طلا را تحت هر شرایطی از دست ما خارج کنند که متاسفانه با بی‌عدالتی کار خود را انجام دادند.

وی گفت: زمانی که در چین نتوانستم در زمان توزیع مدال روی سکوی اول قرار بگیرم حس بسیار بدی داشتم و مرتب به خاطر زحمات چند ساله‌ای که برای گرفتن طلا در هانگژو کشیده بودم اشک می‌ریختم و شرایط روحی خوبی نداشتم. دوست داشتم با ایستادن روی سکو، پرچم کشورم در چین به اهتزاز درآید و سرود ملی نواخته شود که متاسفانه چنین اتفاقی رخ نداد. برای من جای تعجب داشت که اگر چینی‌ها واقعا به طلای من اعتراض داشتند چرا بعد از زدن رکورد و گرفتن تست دوپینگ و درست یک ساعت مانده به توزیع مدال این کار را انجام دادند. واقعا نمی‌دانم قضیه چه بود و هنوز هم در شوک هستم. البته حکم حضور در مسابقات و قهرمانی و نایب قهرمانی را من و مرادی دریافت کردیم و تنها مدال را به ما ندادند که در این زمینه منتظر جواب شکایت کمیته ملی پارالمپیک به فدراسیون جهانی هستم تا ببینم سرانجام مدالی که چینی‌ها با بی‌عدالتی از من گرفتند به دستم می‌رسد یا خیر؟

قهرمان پارالمپیک توکیو تصریح کرد: اصلا تصور نمی‌کردم چینی ها با قهرمان پارالمپیک توکیو این گونه برخورد کنند و با بی‌عدالتی مدالم را بگیرند. واقعا کارشان غیراخلاقی و دور از انسانیت بود. در آن لحظه از نظر روحی کاملا بهم ریخته بودم و فکر نمی‌کردم مدالم را به راحتی از دست دادم.

متقیان ادامه داد: در اینچئون و جاکارتا در پرتاب نیزه طلا گرفتم و دوست داشتم با کسب سومین مدال طلا در هانگژو هت تریک کنم که اجازه ندادند. البته راضی‌ام به رضای خدا و مطمئنم حکمتی پشت این قضیه است، بنابراین نباید ناامید شد.

وی ضمن تشکر از وزیر ورزش، کمیته ملی پارالمپیک و فدراسیون جانبازان و معلولین گفت: اگر در کشور غریب حقم را خوردند اما در اینجا با حمایت های وزیر ورزش که جای تشکر و قدردانی از او دارد اجازه ندادند که حقم پایمال شود. امیدوارم که بتوانم در مسابقات جهانی ژاپن که سال آینده برگزار می‌شود با کسب مدال طلا و با رکوردشکنی زحمات مسئولان را جبران کنم.

قهرمان پارالمپیک توکیو در پایان گفت: امیدوارم پیگیری‌های کمیته ملی پارالمپیک از سوی فدراسیون جهانی جواب بدهد و با پس گرفتن مدالم به حقم برسم. در حال حاضر بزرگ‌ترین آرزویم این است که مدال طلایم برگردانده شود.

انتهای پیام

",sports,
62,"





در پایان رقابت‌های روز نخست تکواندوی جام فدراسیون جهانی در اردن، نمایندگان ایران صاحب یک طلا و ۲ برنز شدند.
                                


به گزارش ایسنا، پنجمین دوره رقابت‌های تکواندوی جام ریاست فدراسیون جهانی در قاره آسیا از امروز پنجشنبه با حضور ۴۱۰ تکواندوکار به میزبانی اردن در شهر امان آغاز شد.

در پایان روز نخست این مسابقات ناهید کیانی در ورن ۵۳- کیلوگرم به مدال طلا رسید و مبینا نعمت زاده در وزن ۵۳- و مهران برخورداری در وزن ۸۷- کیلوگرم نیز صاحب مدال برنز شدند.

 در وزن ۵۳- کیلوگرم که ۱۲ تکواندوکار حضور داشتند، ناهید کیانی پس از استراحت در دور نخست، مقابل سیدا علیووا از آذربایجان به برتری رسید. در قسمت پایین جدول نیز مبینا نعمت زاده دیگر نمانیده ایران در این وزن دور نخست مقابل «علا حسن» از سوریه به پیروزی رسید و در ادامه به مصاف «دنیا ابوطالب» دارنده نشان برنز سال ۲۰۲۲ جهان از عربستان رفت که برای سومین بار در دیدارهای اخیر مقابل وی به برتری دست یافت. نعمت زاده و کیانی پس از تورنمنت آزاد پاکستان مجددا یک دیدار تمام ایرانی را رقم زدند که برنده دیدار نیمه نهایی ناهید کیانی بود و نعمت زاده با این شکست به برنز رسید.

کیانی با صعود به فینال حریف «پو یا سو» تکواندوکار سرشناس اهل چین تایپه شد. او در این دیدار نیز برابر نماینده چین تایپه به برتری رسید و دومین طلای خود کمتر از یک هفته را کسب کرد. کیانی حالا با کسب ۴۰ امتیاز در این رویداد و تورنمنت آزاد پاکستان نزدیک‌تر از همیشه به المپیک پاریس است.

در گروه آقایان نیز مهران برخورداری در وزن ۸۷- کیلوگرم مبارزه اول خود برابر «علی المبروک» از عربستان سعودی را با پیروزی پشت سر گذاشت اما در دیدار نیمه نهایی برابر «سانگ هیونگ کانگ» حریف عنواندار کره جنوبی نتیجه را واگذار کرد و به نشان برنز رسید.

ساینا کریمی دیگر تکواندوکار ایرانی حاضر در این مسابقات بود که دور نخست «نور» از اردن را پیش رو داشت و به پیروزی دست یافت اما در دیدار بعدی خود مقابل «می ریو کانگ» نفر دهم رنکینگ جهانی در مبارزه ای نزدیک باخت و از دور رقابت‌ها کنار رفت.

در ادامه این مسابقات فردا جمعه و در روز دوم آناهیتا توکلی در وزن ۷۳+ کیلوگرم، مهدی حاجی موسائی و ابوالفضل زندی  به ترتیب در اوزان ۵۴- و ۵۸- به روی شیاپ چانگ خواهند رفت.

انتهای پیام

",sports,
63,"





ایسنا/یزد سرمربی تیم والیبال هوران یزد با بیان اینکه انگیزه و اتحاد خوبی در تیم هوران به وجود آمده است گفت: لیگی پویا و برنامه ریزی شده ای با حضور تیم های قدرتمند در حال برگزاری است.
                                


«عالیه فتوحی» قبل از شروع هفته سوم لیگ در گفت‌وگو با ایسنا در خصوص شرایط این تیم گفت: خوشبختانه بازیکنانم با توجه به دو پیروزی که در دو بازی قبلی مقابل تیم های ذوب آهن و پیکان به دست آورده اند به خود باوری خوبی رسیده اند.

وی افزود: با توجه به شرایطی که اکنون در تیم به وجود آمده و با حمایت های خوب حامیان مالی تیم، پیروزی مقابل تیم های بزرگ دور از انتظار نیست و در آخر فصل به جایگاه خوبی در جدول رده بندی دست پیدا خواهیم کرد.

سرمربی هوران یزد در خصوص آخرین وضعیت تیم قبل از دیدار با تیم مهرسان گفت: تمرینات خوبی را پشت سرگذاشته ایم و در دو بازی قبلی نقاط ضعف و قوت را به خوبی شناسایی و برای تقویت نقاط قوت و برطرف کردن نقاط ضعف زمان زیادی را تمرین کردیم و امیدوارم که با دعای خیر مردم یزد سومین پیروزی خود را در دومین بازی خارج از خانه به دست آوریم.

فتوحی در خصوص تیم مهرسان گفت: مهرسان یک تیم منسجم و پر مهره‌ای است که از بازیکنان تیم ملی در پست های مختلف بهره می‌برد، اما تیم هوران نیز تیمی جوان و باانگیزه است که حرف های زیادی را برای گفتن دارد، در هر صورت امیدوارم که در دیدار فردا بازی تماشاگر پسند را از هر دو تیم شاهد باشیم.

وی در خصوص شرایط لیگ تا پایان هفته دوم گفت: شاهد برگزاری لیگی پویا و برنامه ریزی شده ای هستیم؛ اما در بازی هفته قبل در مقابل تیم پیکان زمانی که بازی شروع شد متوجه تعویض داور شدیم و ما از این موضوع بی اطلاع بودیم.

در چارچوب برگزاری هفته سوم مرحله مقدماتی لیگ برتر زنان ایران دو تیم هوران یزد و مهرسان تهران از ساعت ۱۱ صبح در سالن فدراسیون والیبال مقابل یکدیگر صف آرایی خواهند کرد.

انتهای پیام

",sports,
64,"





تیم فوتبال زنان خاتون بم مقابل نماینده کره جنوبی شکست خورد.
                                


به گزارش ایسنا، تیم فوتبال زنان خاتون بم در دومین دیدار خود از جام باشگاه‌های زنان آسیا مقابل هیوندای استیل کره جنوبی به میدان رفت و دو بر یک شکست خورد.

تک گل بم را نگین زندی در دقیقه ۶۰ به ثمر رساند.  

زهرا قنبری در دقایق پایانی این مسابقه مصدوم شد و با برانکارد از زمین بیرون رفت.

نماینده فوتبال ایران در گروه ب این دوره از مسابقات با تیم‌های سیدنی استرالیا، هیوندای استیل کره‌ جنوبی و اف‌سی‌نسف‌قارشی ازبکستان هم‌گروه است که مقابل تیم‌های استرالیا و کره‌جنوبی شکست خورد و در آخرین مسابقه دور گروهی یکشنبه، ۲۱ آبان به مصاف نماینده ازبکستان می‌رود.

مسابقات قهرمانی باشگاه‌های زنان آسیا ۱۵ تا ۲۱ آبان برگزار می‌شود. بر اساس قرعه‌کشی صورت گرفته هشت تیم در دو گروه A و B قرار گرفته‌اند. تیم‌های اوراوا ژاپن، هوالیان چین‌تایپه، بانکوک اف‌سی تایلند و گوکولام کراکا هند در دیگر گروه قرار دارند. تایلند میزبان مسابقات گروه A و ازبکستان میزبان گروه B است.

انتهای پیام 

",sports,
65,"





ایسنا/یزد در هفته سوم لیگ برتر والیبال زنان ایران تیم هوران یزد در خارج از خانه به مصاف تیم مهرسان تهران خواهد رفت و در صورت پیروزی در این دیدار به صدر جدول صعود خواهد کرد.
                                


سومین هفته از مرحله مقدماتی مسابقات والیبال قهرمانی باشگاه های برتر زنان ایران روز جمعه ۱۹ آبان با سه دیدار در شهرهای تهران و رفسنجان پیگیری می‌شود.

شاگردان «عالیه فتوحی» در تیم هوران یزد که شروع دلپذیری را در فصل جدید لیگ داشته‌اند و با کسب دو پیروزی از دو بازی با امید و انگیزه در دومین بازی خارج از خانه خود به مصاف حریف تهرانی خود می‌روند.

دختران جوان و با انگیزه هوران که با شکست ذوب آهن در هفته اول و شکست پیکان در هفته دوم به خود باوری و انگیزه بالایی رسیده‌ اند، از ساعت ۱۱ صبح روز جمعه در سالن فدراسیون والیبال مقابل تیم مهرسان تهران صف آرایی خواهند کرد.

هورانی‌ها در حال حاضر با دو برد و بدون شکست در رده دوم قرار دارند و در صورت پیروزی در این دیدار به صدر جدول صعود خواهند کرد.

شاگردان عالیه فتوحی در تهران کاری دشوار پیش رو دارند چرا که مهرسان تهران هم با یک برد و چهار امتیاز در دره سوم قرار دارد و برای صعود به رده‌های نخست نیازمند شکست حریف خود است.

برنامه کامل دیدارهای هفته سوم به شرح زیر است:

رفسنجان، سالن ۹ دی، ساعت ۱۱

مس رفسنجان – فولاد مبارکه سپاهان

تهران، سالن فدراسیون والیبال، ساعت ۱۱

مهرسان تهران – هوران یزد

تهران، سالن فدراسیون والیبال، ۱۴:۳۰

سایپا تهران – پیکان تهران

انتهای پیام

",sports,
66,"





تنها بانوی قایقران پارالمپیکی ایران گفت: اگر در استارت بازی‌های پاراآسیایی هانگژو چین حریف قزاقستانی لاین خود را اشتباه انتخاب نکرده بود به جای نقره باید طلا می‌گرفتم.
                                


شهلا بهروزی راد در گفت‌وگو با ایسنا، درباره علت ناکامی خود در کسب مدال طلای بازی‌های پاراآسیایی هانگژو چین، اظهار کرد: قبل از اعزام به هانگژو با توجه به رکوردهایی که در تمرینات به ثبت رسانده بودم انتظار مدال طلا از خود داشتم که متاسفانه در استارت به دلیل این که حریف قزاقستانی‌ام لاین خود را اشتباه انتخاب کرده بود تا جابجایی لاینش و قرار گرفتن در سرخط برای شروع مسابقات یک لحظه ضربان قلبم بشدت بالا رفت و این مساله روی عملکردم تاثیر نامطلوبی گذاشت و سبب شد تا نتوانم استارت خوبی را داشته باشم.

وی گفت: تمام هدفم کسب مدال طلا بازی‌های پاراآسیایی هانگژو در 200 متر کایاک یک نفره بود که متاسفانه بروز چنین اتفاقی سبب شد تا تمرکزم را یک لحظه از دست بدهم و طلایی که سال‌ها برای کسب آن تلاش کرده بودم به نقره تبدیل شود.

تنها بانوی قایقران پارالمپیکی خاطرنشان کرد: من همیشه در تمرینات رکوردم زیر 50 ثانیه بود اما در بازی‌های پاراآسیایی رکوردم 51 ثانیه شد که اصلا غیرقابل تصور بود. هرچند تمام شرایط از نظر آب و هوایی، پیست و... برای زدن یک رکورد خوب فراهم بود و از نظر روحی و روانی در شرایط بسیار ایده‌الی قرار داشتم اما اشتباه حریف قزاقستانی در یک لحظه همه چیز را خراب کرد. به هر صورت خوشحالم که حداقل روی سکو قرار گرفتم.

بهروزی‌راد یکی از مهم ترین ماموریت‌های خود بعد از بازی‌های پاراآسیایی هانگژو چین را شرکت در مسابقات قهرمانی جهان مجارستان در اردیبهشت سال آینده عنوان کرد و گفت: در این مسابقات سهمیه پارالمپیک پاریس توزیع می‌شود که سعی دارم در ماده کایاک 200 متر بهترین عملکرد را داشته باشم و برای سومین بار سهمیه پارالمپیک را به خود اختصاص دهم.

عضو تیم ملی پاراکایاک افزود: یکی از بزرگ‌ترین آرزوهایم این است که در پارالمپیک پاریس با راهیابی به فینال برای اولین بار روی سکو قرار بگیرم. در پارالمپیک توکیو بهترین عملکردم هفتمی بود اما این بار تلاش خواهم کرد خود را به سکو نزدیک کنم.

وی در پایان در پاسخ به این پرسش که آیا از نظر تجهیزات مشکل خاصی دارید یا خیر؟ تصریح کرد: با حمایت فدراسیون قایقرانی هیچ مشکل خاصی ندارم و تمام تجهیزات لازم از جمله قایق فراهم است.

انتهای پیام

",sports,
67,"





تیم هاکی روی یخ بانوان ایران در سومین دیدار خود برابر  آرژانتین مغلوب شد.
                                


به گزارش ایسنا، تیم ملی هاکی روی یخ دختران ایران که در مسابقات کاپ توسعه جهانی در لهستان حضور دارد، در سومین بازی خود به مصاف تیم ملی آرژانتین رفت و با نتیجه ۵ بر ۱ شکست خورد.

دختران هاکی روی یخ ایران در بازی اول خود موفق شدند ایرلند را با نتیجه ۶ بر ۲ شکست دهند. در بازی دوم، تیم ملی ایران مقابل کلمبیا شکست خورد. ایران با شکست مقابل آرژانتین ۳ امتیازی باقی ماند.

فاطمه اسماعیلی، مژگان شاهسوند، دیانا فرزام‌نیا، حدیثه پورهاشمی، یگانه بهرامی، سارینا خسروی، درسا رحمانی، عسل حیدری، زهرا رضایی، دیبا فرزام‌نیا، نیلوفر عسگری، هدیه آقایی، شبنم عرب، اعظم سنایی، حدیث خلج، نگار خرم، الهام مدیردهقان، نگار ارجمند، آرزو ایزدی، زهرا قاسمی ترکیب تیم ملی هاکی روی یخ بانوان ایران را تشکیل می‌دهند.

انتهای پیام

",sports,
68,"





سایت فدراسیون جهانی هندبال در گزارشی به تیم زنان ایران پرداخته است که آماده حضور در رقابتهای جهانی می‌شود.
                                


به گزارش ایسنا و به نقل از فدراسیون جهانی هندبال، تیم هندبال زنان ایران، تیم مورد توجه در مسابقات جهانی زنان ۲۰۲۱ بود، دوره ای که برای اولین بار در آن حضور پیدا کرد و گام مهم دیگری در توسعه این ورزش در کشور در بخش زنان رقم خورد.

ایران در دوره قبل در رده سی و یکم قرار گرفت. این تیم در دور مقدماتی در گروهی دشوار مقابل نروژ، رومانی و قزاقستان قرار گرفت و شکست‌های سختی را برابر تیم‌های اروپایی متحمل شد ولی خاطرات بسیار خوبی ساختند و به توسعه هندبال زنان ایران کمک کردند.

آنها با یک برد در رده سی و یکم قرار گرفتند اما به عنوان یکی از تیم های برتر آسیایی معرفی شدند. یک سال بعد از این رقابت‌ها،  ایران به دور اصلی مسابقات قهرمانی جوانان جهان ۲۰۲۲ راه یافت و همچنین اولین حضورش را در مسابقات قهرمانی نوجوانان با بازیکنان مستعدی مانند فاطمه مریخی را ثبت کرد.

حالا دو سال بعد پس از رقابت های قهرمانی جهان اسپانیا ۲۰۲۱، تیم هندبال زنان ایران به مسابقات جهانی بازگشته است، جایی که قصد دارد از استعداد و تجربه شان استفاده کنند. البته ایران باز هم در یک گروه سخت قرار گرفته و با دو تیم اروپایی و یک تیم آسیایی همگروه شده است.

آلمان و لهستان تیم‌های قدری در این گروه هستند ولی این دو تیم به اندازه نروژ و رومانی قوی نیستند و ژاپن نیز به وضوح مدعی صعود به دور بعدی است. ژاپن دارنده عنوان قهرمانی بازی های آسیایی و نایب قهرمان آسیا در سال ۲۰۲۲ است.

ایران پس از کسب مقام چهارمی در مسابقات قهرمانی هندبال زنان آسیا در سال ۲۰۲۲ به مسابقات قهرمانی جهان ۲۰۲۳ راه یافت. آنها در مقابل هند، ازبکستان و استرالیا پیروز شدند، اما مقابل کره با نتیجه ۱۱ بر ۴۱ شکست خوردند.

ایران در مرحله نیمه نهایی نیز شانس کمی مقابل ژاپن داشت و شکست خورد و در  دیدار رده بندی نیز برابر چین با نتیجه  ۴۳ بر ۱۹ باخت.

هدف اصلی ایران این است که در مسابقاتی که به طور مشترک به میزبانی دانمارک، نروژ و سوئد برگزار می‌شود در رده آخر قرار نگیرد، چیزی که می تواند با چند بازی متعادل قابل دستیابی باشد، البته به شرطی که شگفتی بزرگی ایجاد نکند. مشکل اصلی این تیم عدم تجربه است و تنها یک بازیکن یعنی فاطمه خلیلی دروازه بان این تیم خارج از ایران بازی می‌کند. خلیلی در لیگ دسته دوم رومانی در تیم CSM Iasi حضور دارد.

بازیکنان اصلی: فاطمه خلیلی (دروازه بان)، فاطمه مریخی ( دفاع میانی)، هانیه کریمی (بال راست)

نحوه صعود به رقابت های جهانی: کسب مقام چهارم قهرمانی هندبال زنان آسیا 

عملکرد در دوره قبل : ۳۱ بین ۳۲ تیم

هم‌گروه‌ها در سال ۲۰۲۳: گروه F (آلمان، لهستان، ژاپن، جمهوری اسلامی ایران)

انتهای پیام

",sports,
69,"





نایب‌ قهرمان رویینگ بازی‌های آسیایی هانگژو ضمن انتقاد از تقسیم شدن پاداش بازی‌های آسیایی، گفت: صحبت‌هایی مطرح شده که این اتفاق رخ ندهد.
                                


مهسا جاور در گفت‌وگو با ایسنا، با اشاره به اینکه مسابقات خیلی خوبی را در بازی‌های آسیایی هانگژو داشتیم و توانستیم هم در مسابقات دو نفره و هم چهار نفره رکورد و مدال خوبی را به دست آوریم، اظهار کرد: در بازی‌های آسیایی با همه کشورها به رقابت پرداختیم در حالی که امکانات ما با آن‌ها برابر نبود اما با این وجود توانستیم به بهترین نتیجه برسیم، حتی چینی‌ها میزبان مسابقات بودند و سابقه قهرمانی جهان و المپیک را در کارنامه دارند.

وی باابراز ناراحتی نسبت به نصف شدن پاداش بازی‌های آسیایی از سوی کمیته المپیک، بیان کرد: صحبت‌هایی در این زمینه صورت گرفته تا مقرر شود که این اتفاق رخ ندهد و پاداش‌ها نصف نشود.

نایب‌ قهرمان رویینگ بازی‌های آسیایی هانگژو افزود: پاداش پای سکو کمیته المپیک تقسیم شده و جوایز مربوط به شهرداری هم نصف شده است؛ ما در مسابقات دو نفره جزء ترکیب‌های المپیکی هستیم که وزارت ورزش هم پاداش ما را کامل پرداخت می‌کند.

جاور با اشاره به اینکه اتفاق بسیار خوشحال کننده‌ ای است که شاهد تقدیر از ورزشکاران بازی‌های آسیایی توسط شهرداری‌ها باشیم، خاطرنشان کرد: امیدواریم در سطح استان‌ها نیز این اتفاق رخ دهد تا ورزشکاران با انگیزه بیشتری قدم بردارند زیرا سال المپیک است و در اردیبهشت‌ماه کسب سهمیه المپیک را داریم ‌قطعا سعی می‌کنیم با بیشترین آمادگی و بهترین رکورد در مسابقات شرکت می‌کنیم.

وی در مورد میزان آمادگی خود برای حضور در المپیک پاریس، عنوان کرد: از ماه آینده تست گیری شروع و ترکیب‌های های اصلی مشخص می‌شوند و ان‌شاءالله در اردیبهشت ماه در ژاپن کسب سهمیه را خواهیم داشت.








انتهای پیام

",sports,
70,"





تیم ملی هاکی دختران ایران در کاپ توسعه جهانی مقابل ایرلند به پیروزی دست پیدا کرد.
                                


به گزارش ایسنا به نقل از روابط عمومی فدراسیون اسکی و ورزش های زمستانی، مسابقات کاپ توسعه جهانی هاکی روی یخ زنان از دوشنبه، ۱۵ آبان با حضور تیم‌های ایران، ایرلند، آرژانتین و کلمبیا به میزبانی لهستان آغاز شد.

تیم ایران در  نخستین بازی خود با نتیجه ۶ بر ۲ تیم ایرلند را شکست داد .

 فاطمه شاهسوند، الهام مدیر دهقان،  درسا رحمانی، نگار خرم، نگار ارجمند و عسل حیدری گل‌های ایران را در این دیدار به ثمر رساندند.

تیم ایران در ادامه این مسابقات، سه‌شنبه، ۱۶ آبان ساعت ۲۱:۳۰ با  آرژانتین و  چهارشنبه، ۱۷ آبان  ساعت ۱۸:۰۰ با  کلمبیا دیدار می‌کند. انتهای پیام

",sports,
71,"





ملی‌پوش تیراندازی ایران خواستار حمایت بیشتر مسئولان از ورزشکاران رشته تیراندازی و به روز شدن امکانات این رشته شد.
                                


به گزارش ایسنا،‌ هانیه رستمیان درباره کسب مدال نقره مسابقات قهرمانی آسیا و برنز بازی های آسیایی، گفت: در بازی های آسیایی خدا را شکر عملکرد خوبی داشتم و از عملکردم راضی بودم. در رشته ۲۵ متر فینالیست شدم و رکورد خوبی داشتم اما انتظار کسب مدال داشتم. در تیراندازی هم هر چند رشته‌ای است که قابل پیش بینی نیست اما از عملکردم راضی بودم. در قهرمانی آسیا هم خدا را شکر عملکرد خوبی در فینال داشتم و به مدال نقره رسیدم. خیلی خوشحالم برای چندمین بار در مسابقات جهانی و آسیایی فینالیست شدم. امیدوارم بتوانم همین روند را ادامه بدهم. 

وی درباره برنامه های پیش رو، گفت: دو هفته دیگر عازم مسابقات فینال فینالیست ها می‌شوم که ۱۲ نفر برتر رنکینگ هر رشته در آن حضور دارند. برای دومین سال متوالی در این مسابقات حضور دارم و می‌توانم با بهترین‌های جهان رقابت کنم. این مسابقات فرصت خوبی برای کسب تجربه خواهد بود. بعد از آن مسابقات آسیایی سهمیه المپیک را داریم که خدا را شکر سهمیه را دارم و برای کسب تجربه به میدان می روم. نیاز به حمایت بیشتری داریم. با توجه به مسابقات مهمی که در پیش داریم نیاز به تجهیزات به روز و اردوهای برون مرزی داریم تا به آمادگی مطلوب برسیم.








انتهای پیام

",sports,
72,"





تیم فوتبال بم خاتون در اولین دیدارش در مسابقات جام باشگاه‌های زنان آسیا مقابل تیم سیدنی استرالیا شکست خورد.
                                


به گزارش ایسنا، تیم فوتبال خاتون بم در اولین دیدارش از مسابقات جام باشگاه‌های زنان آسیا مقابل تیم سیدنی استرالیا سه بر صفر شکست خورد.

تیم خاتون بم نماینده فوتبال ایران در گروه ب این دوره از مسابقات با تیم‌های سیدنی استرالیا، هیوندای استیل کره‌ جنوبی و اف‌سی‌نسف‌قارشی ازبکستان همگروه است. فوتبالیست‌های ایرانی در دومین دیدارشان پنجشنبه ۱۸ آبان از ساعت ۱۳:۳۰ به مصاف هیوندای استیل کره جنوبی خواهند رفت.

مسابقات قهرمانی باشگاه‌های زنان آسیا ۱۵ تا ۲۱ آبان برگزار می‌شود. بر اساس قرعه‌کشی صورت گرفته هشت تیم در دو گروه A و B قرار گرفته‌اند. تیم‌های اوراوا ژاپن، هوالیان چین‌تایپه، بانکوک اف‌سی تایلند و گوکولام کراکا هند در دیگر گروه قرار دارند. تایلند میزبان مسابقات گروه A و ازبکستان میزبان گروه B است.

انتهای پیام

",sports,
73,"





سرمربی تیم ملی وزنه‌برداری زنان ایران گفت: برای دختران وزنه‌بردار رکورد ورودی تعیین کرده بودیم که هیچ کدام نتوانستند به این رکورد ورودی برسند و به قهرمانی جوانان جهان اعزام نمی‌شوند. 
                                


کوروش باقری در گفت‌وگو با ایسنا درباره‌ی علت اعزام نشدن تیم ملی وزنه‌برداری دختران به مسابقات قهرمانی جوانان جهان بیان کرد: رکورد ورودی گذاشته بودیم که هیچ کدام به این رکورد ورودی نرسیدند. برخی نفرات مانند ریحانه کریمی، کیژان مقصودی و غزل حسینی به رکوردها نزدیک بودند اما باز هم آنها به این رکوردها نرسیدند. متاسفانه دختران هر زمان به خانه می‌روند به شدت افت پیدا می‌کنند که این مسئله کار ما را سخت‌تر می‌کند و نمی‌دانم علت چه چیزی است. 

باقری در پاسخ به این پرسش که رکوردهای درنظر گرفته شده برای دختران تا چه اندازه بالا بود گفت: رکوردهایی بود که با آن می‌توانستند مدال بگیرند و با آن رکوردها بالای ۹۰ درصد، شانس مدال برایشان متصور بودیم. 

او افزود: باید این مسئله به جامعه وزنه برداری بانوان القا شود که قرار نیست تحت هر شرایطی به مسابقات اعزام شویم و باید تکان بخوریم. بخشی از کار با ما است بخشی دیگر به فدراسیون مربوط می‌شود اما  یک بخش از کار هم مربوط به خود ورزشکار است. نفراتی که ما در اردو داریم زیر ۲۰ سال هستند و برنامه‌ای که ما و فدراسیون داریم این است که برای آنها به گونه‌ای افزایش رکورد داشته باشیم که حداقل تا ۱۰ سال تیم ملی بانوان ایران را بیمه کنند. 

باقری در پاسخ به این پرسش که هدف کادر فنی در بخش بانوان این است که دیگر تنها اعزام ملاک نباشد، بلکه ورزشکاران دنبال مدال باشند؟ تصریح کرد: دقیقا همین طور است و ما باید کم کم این سبک و سیاق را دنبال کنیم که مدال بگیریم. اگر هم گاهی مدال دور از دسترس بود، با تعداد خیلی محدود حضور داشته باشیم. حتی اگر قرار است با سه، چهار نفر به مسابقات اعزام شویم تلاش می‌کنیم رنگ و بوی مدال داشته باشیم. البته این مسئله در حال حاضر شامل مسابقات گزینشی المپیک نمی‌شود چون مسیری را شروع کرده‌ایم و باید تا انتهای آن برویم و شانس را به سه وزنه‌بردار ( الهام حسینی، ریحانه کریمی و فاطمه کشاورز) داده‌ایم. 

او در مورد راه حل فدراسیون برای حل معضل افت دختران وزنه‌بردار در خارج از اردوی تیم ملی تصریح کرد: بخش هایی از مصوبات هیات رییسه فدراسیون وزنه‌برداری به صورت مستقیم یا غیر مستقیم تا حدودی می‌تواند این مشکل را کم کند. اینکه فعالیت مربیان را یک سال تحت نظر دارند و بهترین‌ها را معرفی می‌کنند، باعث می‌شود مربیان با انگیزه بیشتری در شهرهایشان کار کنند چون یکی از ارزیابی‌ها این است که مربیان، نفرات تیم ملی که به خانه برمی‌گردند را آماده نگه دارند. 

انتهای پیام

",sports,
74,"





با تصمیم هیات رییسه فدراسیون وزنه برداری، تیم ملی دختران ایران به مسابقات قهرمانی جوانان جهان اعزام نمی‌شود.
                                


به گزارش ایسنا، پنجمین نشست هیات رییسه فدراسیون وزنه‌برداری که با ۸ دستور جلسه در تالار حافظ هتل المپیک آغاز شده بود، تصمیمات مهمی در خود داشت که به ترتیب زیر است:

 تیم ملی وزنه‌برداری جوانان برای حضور در رقابت‌های جهانی مکزیک، با ترکیب کامل در بخش پسران اعزام خواهد شد، اما با نظر کادر فنی، تایید کمیته فنی و تصویب هیات رییسه تیم دختران به مکزیک اعزام نمی‌شود.

همچنین مصوب شد با حضور کمیته‌ای ۳ نفره متشکل از اعضای کمیته فنی، کمیته آموزش و کمیته مربیان، شاخص های معرفی مربیان برتر سطح کشور تعیین و با بررسی نهایی، همه ساله ۱۰ مربی برتر مرد و ۵ مربی برتر زن، از فدراسیون حقوق ماهیانه دریافت نمایند.

همچنین شروع فعالیت‌های کمیته اقتصاد و بازرگانی فدراسیون وزنه‌برداری مورد تصویب قرار گرفت و اعضای هیات رییسه چگونگی ایجاد سازمان لیگ فدراسیون را مورد بررسی قرار دادند. ضمن اینکه زمان برگزاری مجمع عمومی سال ۱۴۰۲ فدراسیون وزنه‌برداری پنجشنبه ۲۶ بهمن  خواهد بود.

 آخرین مصوبه هیات رییسه نیز تایید روسای کمیته‌های دائمی فدراسیون وزنه‌برداری و اعضای این کمیته‌ها بود.

در ابتدای این نشست بررسی و ارائه گزارش مالی مسابقات قهرمانی بزرگسالان جهان عربستان و بازی‌های آسیایی هانگژو صورت گرفت.

انتهای پیام

",sports,
75,"





سرمربی تیم ملی فوتبال زنان ایران گفت: ما قبل از بازیهای مقدماتی المپیک هیچ وقت یک بازی تدارکاتی شبیه سازی شده مثل بازی رسمی نداریم همیشه بازیهای اول برای ما حکم بازی تدارکاتی دارد و تیم از بازی دوم هماهنگی لازم را پیدا می‌کند که این یکی از ضعف‌های ماست.
                                


مریم آزمون در گفت‌وگو با ایسنا، درباره عملکرد بانوان در دور دوم مقدماتی المپیک اظهار کرد: مطمئنا هر بازی یا مسابقاتی که انجام می شود دارای نقاط ضعف و قوت است که اینها را باید شناخت تا بتوانیم برای آینده برنامه‌ریزی بهتر انجام دهیم تا باعث پیشرفت شویم.

وی گفت: ما وارد بازیهایی شدیم که اهمیت جهانی داشت چون با تیم هایی بازی کردیم که ۲ ماه پیش در جام جهانی حضور داشتند.

او در پاسخ به این سوال که ایران برای حمله برنامه نداشت و تنها دفاع می‌کرد، گفت: سیستم دفاعی هم جزئی از فوتبال روز دنیا است که تیم هایی همانند ما که در یک میدان نابرابر (چه نرم افزاری و سخت افزاری ) قرار می گیرند از آن استفاده می کنند، ما برای حمله هم برنامه داشتیم و روی ضد حمله نیز قرار بود کار کنیم، اینکه برای حمله برنامه نداشتیم درست نیست.

سرمربی تیم ملی فوتبال بانوان افزود: بازیکنان کاملا کارهای تاکتیکی ما را در حد توان انجام دادند و از تکنیک های فردی خودشان نیز به بهترین نحو استفاده کردند. این بازیها را خیلی‌ها دیدند و همه کارشناسان می‌دانند چون ما قبل از بازبها هیچ وقت یک بازی تدارکاتی شبیه سازی شده مثل بازی رسمی نداریم. همیشه بازیهای اول برای ما حکم بازی تدارکاتی دارد و تیم از بازی دوم هماهنگی لازم را پیدا می‌کند و اعتماد به نفس می گیرد و این یکی از ضعف‌های ماست.

آزمون تصریح کرد: در بازی اول برخلاف پیش بینی های کارشناسان در مقابل تیم میزبان و تیم چهارم جام جهانی که اکثر بازیکنانش در لیگ انگلیس بازی می‌کنند نتیجه فوق العاده‌ای گرفتیم. البته ما آنالیز خوبی از بازیهای جام جهانی این تیم داشتیم و براساس آن تاکتیک را برای بازیکنان گفتیم، بازیکنان واقعا کار کردند و همانند سنگربان شش دانگ توانستیم بهترین نتیجه را بگیریم.

وی به بازی برابر چین تایپه اشاره کرد و گفت: برابر چین تایپه به ویژه ۱۵ دقیقه پایانی بازی یک رقابت کاملا برابر داشتیم تا آن نتیجه خوب حاصل شد، در حالی که پیش از این از چین تایپه ۵ گل خورده بودیم.

سرمربی تیم ملی فوتبال بانوان خاطرنشان کرد: برابر فلیپبن که ۲ ماه پیش در جام جهانی بازی می‌کرد و از نظر بدنی از ما برتر بود یک بازی کاملا برابر را انجام دادیم که این تیم دقایق پایانی بازی دست به اتلاف وقت می‌زد که اینها نشان از بهتر شدن بازی به بازی تیم ما بود. واقعا تیم های شرق آسیا تیم هایی هستند که در جهان خوب ظاهر می شوند و حداقل نیم قرن زودتر از ما و با یک ساختار حرفه‌ای تر فوتبال را شروع کردند.

آزمون یکی از نقاط ضعف تیم بانوان را کم‌تجربگی بازیکنان و تکنیک‌های بدنی آنها عنوان کرد و گفت: باید از پایه با متخصصان بدنسازی کار شود تا این گونه ضعف‌ها مرتفع شود.

آزمون در پایان یکی از نقاط قوت بازیکنان را لیگ عنوان کرد و افزود: از تمام بازیکنان و مربیان پایه و لیگ برتر تشکر می‌کنم که اگر امروز شاهد پیشرفت فوتبال بانوان هستیم به خاطر زحمات این عزیزان است.

انتهای پیام

",sports,
76,"





ایسنا/اصفهان فعالیت‌های بدنی و ورزش در جوامع مختلف امروزی به ضرورتی انکارناپذیر تبدیل شد است، اما بروز مسائل جدید در روند زندگی بانوان و اختصاص زمان قابل توجهی از ساعات روزانه برای انجام امور خانه و شخصی، مجال پرداختن به امر ورزش را کاهش داده است.
                                


ورزش بانوان اردستان در سال‌های گذشته هر چند پله‌های ترقی و رشد را در رشته‌های مختلف طی کرده است، اما موانع، محدودیت‌ها و مشکلات متعددی برای توسعه آنها وجود دارد که از مهم‌ترین عوامل آن می‌توان به کمبود وقت، پول و امکانات، مشکلات حمل و نقل، مسائل اجتماعی، کمبود علاقه، نداشتن مهارت و توانایی و مشکلات سلامتی اشاره کرد.

در این میان مربیان و ورزشکاران علیرغم اینکه نبود حمایت کننده مالی و عدم تخصیص اعتبار کافی را از مشکلات ورزش بانوان اردستان عنوان می‌کنند، توزیع عادلانه امکانات و تجهیزات و تغییر نگرش را از جمله راهکارهای عملی برای تحقق اهداف در این حوزه می‌دانند.

البته در سال‌های اخیر فراهم کردن برخی امکانات و زیرساخت‌ها باعث افزایش تعداد ورزشکاران خانم در رشته‌های مختلف و حتی کسب مدال‌های گوناگون توسط آنها شده است، اما تا رسیدن به حد مطلوب فاصله زیادی وجود دارد.

آن‌گونه که باید به ورزش بانوان اهمیت داده نمی‌شود

یک داور و مربی تکواندو اردستان به ایسنا گفت: استقبال بانوان و دختران از رشته تکواندو بسیار زیاد است و استعدادهای بسیار خاصی در این شهرستان وجود دارد، ولی بسیاری از خانواده‌ها بعضی مواقع نمی‌توانند ورزشکاران را از لحاظ مالی تأمین کنند و این موضوع باعث عقب ماندگی ورزشکار می‌شود.

مریم فدایی با بیان اینکه زیرساخت‌های برخی رشته‌های ورزشی بانوان در اردستان قابل قبول است، گفت: البته گاهی مواقع در برخی رشته‌ها مانند تکواندو نیاز به یک‌سری امکانات و تجهیزات فنی داریم تا تمرینات بهتری داشته باشیم.

وی بیان کرد: بنده حدود ۲۲ سال سابقه ورزشی دارم ولی آن چیزی که در شهرستان اردستان بسیار مشهود است علیرغم وجود استعدادهای بسیار خوب ولی آن مقدار که باید به ورزش بانوان از طرف مسئولان و خانواده‌ها اهمیت داده نمی‌شود.

این مربی تیم تکواندو اردستان با بیان اینکه البته کمبود نیروهای تخصصی و پایه کار در رشته‌های ورزشی بانوان مشهود است، گفت: گاهی مواقع مشاهده می‌کنیم کمبود امکانات و عدم حمایت خانواده‌ها باعث شده برخی ورزشکاران علیرغم وجود استعدادهایی که داشتند از آن رشته ورزشی دلسرد شوند.

فدایی بیان کرد: امسال دختران تکواندوکار شهرستان اردستان ۱۸ مدال رنگارنگ کسب کردند و تعدادی از ورزشکاران ما در لیگ استان مشغول رقابت هستند و مطمئناً اگر خلأ برخی از کمبودها جبران شود بیشتر از این می‌توانند موفقیت کسب کنند.

امکانات ورزشی برای بانوان اردستان محدود است

همچنین یک ورزشکار به ایسنا گفت: بنده حدود هشت سال است که در اردستان ورزش می‌کنم و از آن زمان تاکنون ورزش بانوان در شهرستان خیلی پیشرفت کرده است. البته از همان اول تا امروز از لحاظ امکانات خیلی ضعیف هستیم.

فاطمه سمیعی ادامه داد: با وجود اینکه امکانات آن‌چنانی در باشگاه‌های ورزشی بانوان وجود ندارد ولی بچه‌ها خوب تمرین می‌کنند و انگیزه خوبی دارند. مطمئناً اگر برای ورزش بانوان امکانات بیشتری اختصاص دهند و حمایت کنند قول می‌دهم حرف‌های زیادی برای گفتن داشته باشیم.

این ورزشکار که بیش از ۱۰ مدال در مسابقات استانی دارد با بیان اینکه تاکنون هیچ مسئولی برای بازدید و بررسی مشکلات ورزش بانوان بین ورزشکاران نیامده است، گفت: هر زمانی به مسابقات استان و یا خارج استان اعزام می‌شویم کمبود تجهیزات بچه‌های اردستان قشنگ مشخص است و این وضعیت باعث شده نتوانیم موفقیت‌های بیشتری کسب کنیم.

کمبود مربی تخصصی باعث شکوفا نشدن بانوان شده است

سرپرست اداره ورزش و جوانان شهرستان اردستان نیز در گفت‌وگو با ایسنا، اظهار کرد: ورزش بانوان در شهرستان اردستان بیشتر در رشته‌های انفرادی است و در این بخش استقبال از رشته‌هایی مانند تکواندو و کونگ‌فو و ژیمناستیک بیشتر است.

عباس روحانی با بیان اینکه اکنون در بخش بانوان رشته‌هایی مانند شنا، ژیمناستیک، تکواندو، کونگ‌فو، والیبال و بسکتبال و فوتسال فعال است، افزود: در برخی از رشته‌های ورزشی بانوان نابرابری ورزشکار و مربی وجود دارد. به‌طور کلی کمبود مربی تخصصی در بخش ورزش بانوان باعث شده دختران این شهرستان نتوانند شکوفا شوند.

وی با اشاره به آمار ورزشکار سازمان یافته در بخش بانوان، گفت: شاید بیش از یک سوم از آمار ورزشکاران این شهرستان بانوان هستند و اکنون ۳۷۰ نفر ورزشکار سازمان یافته خانم داریم. استقبال کننده از رشته‌های ورزشی بخش بانوان خوب است و شاید شلوغ‌ترین سانس‌های ورزشی بخش بانوان است.

سرپرست اداره ورزش و جوانان شهرستان اردستان یکی دیگر از مشکلات ورزشی بانوان در اردستان را کمبود فضای تخصصی عنوان کرد و گفت: با وجود اینکه فضای ورزشی خوبی در این شهرستان وجود دارد، ولی اکثر آنها فضای تخصصی نیست و این موضوع باعث مشکلاتی شده است.

روحانی با بیان اینکه استعداد ورزش بانوان در اردستان بسیار زیاد است و ورزشکاران ما در یک سال گذشته موفقیت‌های بسیار درخشانی در سطح استان کسب کردند، گفت: اگر وضعیت به همین شکل ادامه داشته باشد در چند سال گذشته آمار ورزشکاران خانم از آقا در این شهرستان بیشتر خواهد شد.

انتهای پیام

",sports,
77,"





بانوی ملی‌پوش سوارکاری ایران با انتقاد از فدراسیون سوارکاری، گفت: قرار بود ۳۰ هزار یورو هزینه رفت و آمد اسب به بازی‌های آسیایی هانگژو را پرداخت کنند اما متاسفانه تاکنون به وعده شفاهی خود عمل نکردند.
                                


نغمه خانجانی در گفت‌وگو با ایسنا، در مورد حضورش در بازی‌های آسیایی هانگژو و شرایطی که پیش از اعزام و پس از بازی‌ها با آن مواجه بودیم، اظهار کرد: بنده حدود ۵.۵ ماه قبل از بازی‌های آسیایی با اسبم در اردوی اروپای غربی حضور داشتم و در چند مسابقه شرکت کردم و تمام هزینه‌های مربوطه را که معادل ۶۰ هزار یورو بود از جیبم پرداختم.

وی ادامه داد: اردوهای مربوطه از طرف فدراسیون سوارکاری نبود و تمامی اقدامات لازم را خودم انجام دادم و همه هزینه‌ها را به صورت شخصی پرداخت کردم. دو سوارکار دیگر ایران نیز شامل مسعود مکاری نژاد ۱.۵ ماه قبل از بازی‌های آسیایی در اروپا اردو زد و امید غریبی نیز قبل از بازی‌های آسیایی هانگژو در هیچ مسابقه‌ای در اروپا شرکت نکرد و در دبی حدود ۵ ماه قبل از بازی‌ها با اسب خود تمرین و در مسابقات شرکت کرد.

ملی‌پوش سوارکاری ایران در مورد نتایج تیمی سوارکاری ایران در بازی‌های آسیایی عنوان کرد: مسابقات تیمی طی دو روز برگزار شد که مسابقات در هر روز به صورت دو راند بود؛ روز اول سوارکاران هر تیم یک راند می‌پریدند و دو ساعت بعد در راند دیگر شرکت می‌کردند و نتایج جمع‌بندی شده و به صورت نتایج تیمی اعلام می‌شد و هر تیمی که بدون خطا بود به راند سوم صعود می‌کرد.

خانجانی ادامه داد: اکثر تیم‌های حاضر در مسابقات به جز ایران، چین و یک کشور دیگر با چهار سوارکار در بخش تیمی حضور پیدا کرده بودند و باید بدانیم که نتایج سه سوارکار برتر آن‌ها محسوب می‌شد که این یک فرصت برای تیم‌های مربوطه بود اما متاسفانه با توجه به این‌که ما با سه سوارکار در بازی‌های آسیایی هانگژو شرکت کرده بودیم از چنین شانسی برخوردار نبودیم.



وی با اشاره به این‌که به ما اعلام شده بود دانیال محزون به عنوان نفر چهارم قرار است تیم ملی سوارکاری را در بازی‌های آسیایی همراهی کند و برای او هم آی دی کارت مسابقات صادر شده بود، خاطر نشان کرد: گویا به دلیل دیر اعلام کردن اسم اسب این سوارکار، فدراسیون جهانی سوارکاری با حضور او در مسابقات موافقت نکرد و اینگونه که متوجه شدیم برای وی بلیت پرواز هم اخذ کرده بودند.

ملی‌پوش سوارکاری ایران با بیان این‌که در بین ۱۲ تیم حاضر در بازی‌های آسیایی هانگژو در بخش تیمی به مقام یازدهم رسیدیم، گفت: مکاری نژاد با مجموع چهار خطا، بنده با مجموع هشت خطا و امید غریبی با مجموع ۲۸ خطا به کار خود در بخش تیمی پایان دادیم که مجموع خطاها موجب شد تا به مقام یازدهم دست یابیم.

خانجانی با تاکید بر این‌که باید مشکل قرنطینه مربوط به اسب‌های ایرانی به عنوان یک مساله کلان و مهم در حوزه سوارکاری برای همیشه برطرف شود، اظهار کرد: اسب و سوارکار باید با هم تمرین کنند و متاسفانه شرایط قرنطینه اسب موجب شده تا سوارکاران ایرانی با مشکل اساسی در این زمینه مواجه باشند.

وی با اشاره به این‌که تیم‌های حاضر در بازی‌های آسیایی با کادر کامل در مسابقات شرکت کرده بودند، عنوان کرد: متاسفانه تیم ایران ناقص بود و در حالی که یک روز جهت چک دامپزشکی استراحت داشتیم و تمامی کشورها از پزشک و دامپزشک برخوردار بودند اما تیم ما صرفا با یک مربی داخلی و یک سرپرست در مسابقات شرکت کرده بود و از این مزیت برخوردار نبودیم در حالی که رئیس و دبیر فدراسیون به بازی‌های آسیایی آمده بودند.

ملی‌پوش سوارکاری ایران افزود: جالب است بدانیم سوارکار اندونزیایی که تک‌نفره در بازی‌های آسیایی حضور پیدا کرده بود یک مربی مخصوص و یک دامپزشک داشت.

خانجانی در بخش دیگری از صحبت‌هایش به عملکرد انفرادی خود در بازی‌های آسیایی اشاره و بیان کرد: مسابقات انفرادی در دو راند برگزار شد و هر کسی در راند اول عملکرد بهتری داشت به راند دوم می‌رفت و بنده توانستم در راند اول بدون خطا مسابقه خود را به پایان برسانم.

وی ادامه داد: متاسفانه برای اولین بار در بازی‌های آسیایی خطای راند اول در صورت صعود به راند دوم محاسبه نمی‌شد و اگر مجموع خطا در دو راند را حساب می‌کردند بنده از رتبه سیزدهم به رتبه ششم صعود می‌کردم.

ملی‌پوش سوارکاری ایران با اشاره به این‌که در راند دوم یک تیر را انداختم و چهار خطا برای من حساب شد، گفت: مجموع زمانی و خطای کسب شده‌ام موجب شد تا در نهایت به رتبه سیزدهم دست یابم.

خانجانی با اشاره به این‌که عملکرد بدون خطای او در راند اول مسابقات انفرادی تحسین رئیس کمیته ملی المپیک را نیز به همراه داشت، اظهار کرد: برای اولین بار است که در چند دوره مسابقات یک سوارکار راند اول را در رده ۱۵۰ سانتی‌متر، بدون خطا پشت سر می‌گذارد و خوشبختانه عملکرد خوبی از خود به جای گذاشتم و از این رویه راضی بودم.

ملی‌پوش سوارکاری ایران در مورد حواشی ایجاد شده مبنی بر این‌که حضور در این مسابقات موجب شد تا قیمت اسب برخی سوارکاران افزایش یابد، تصریح کرد: این یک مساله طبیعی است که اگر یک سواکار با اسب‌ خود بتواند در مسابقات عملکرد خوبی داشته باشد قیمت آن اسب افزایش یابد و این یک موضوع عادی در حوزه سوارکاری در دنیا به شمار می‌آید و حضور موفق اسب‌ها در مسابقات بزرگ موجب خواهد شد تا قیمت آن‌ها به همان اندازه افزایش یابد.

خانجانی در مورد قیمت اسب‌های حاضر در بازی‌های آسیایی هانگژو، بیان کرد: در مورد اسب‌های خودمان صحبتی نمی‌کنم اما جالب است که بدانیم اسب‌های سوارکاران عربستانی و قطری بعضا چند میلیون یورویی بود.

ملی‌پوش سوارکاری ایران با بیان این‌که اسب‌های حاضر در بازی‌های آسیایی هانگژو باید جهت قرنطینه یک هفته قبل از مسابقات به آخن آلمان می‌رفتند، عنوان کرد: تمام سوارکاران حاضر در مسابقات قبل از شرکت در بازی‌های آسیایی با اسب‌های خود تمرین می‌کردند و من نیز از چند ماه قبل با اسب‌های خود در اروپا تمرین می‌کردم اما بهتر بود که مشکل قرنطینه نداشتیم و با اسب‌هایی که سال‌ها در ایران با آن‌ها تمرین می‌کردیم به مسابقات اعزام شویم.



وی با اشاره به این‌که فدراسیون سوارکاری قرار بود هزینه رفت و آمد اسب سوارکاران ایرانی به بازی‌های آسیایی که مبلغ آن حدود ۲۸ هزار یورو برآورد شده بود را پرداخت کند، بیان کرد: اسب‌ها از آخن به بلژیک و پس از آن به هانگژو می‌رفت و با اتمام مسابقات باید مجددا از هانگژو به بلژیک باز می‌گشت.

ملی‌پوش سوارکاری ایران با تاکید بر این‌که مسئولان فدراسیون شفاهی به بنده وعده داده بودند که این هزینه ۲۸ هزار یورویی را پرداخت خواهند کرد، گفت: قبل از مسابقات به بنده گفتند تمریناتت را دنبال کن و صرفا تمرکزت به تمرینات و مسابقه معطوف باشد. بنده جهت حضور در بازی‌های آسیایی به مدت ۵.۵ ماه در اردو بودم و حدود ۶۰ هزار یورو از جیبم پرداختم و این ۲۸ هزار یورو موجب شد که مجموع هزینه‌های بنده به ۸۸ هزار یورو افزایش یابد.

خانجانی افزود: اگر می‌دانستم فدراسیون سوارکاری هزینه رفت و آمد اسبم را پرداخت نمی‌کند اصلا به بازی‌های آسیایی نمی‌رفتم. قرار بود هزینه را پرداخت کنند اما ۱۰ روز مانده به مسابقه گفتند پول رفت و آمد اسب را نیز پرداخت کن تا به محض جذب اسپانسر هزینه را به تو پرداخت کنیم اما گویا همه چیز تغییر کرده و هیچ هزینه‌ای به من پرداخت نشده است.

وی با اشاره به این‌که حدود شش ماه از زندگی‌ام را به هلند رفتم و از جیبم هزینه کردم تا بتوانم نمایش خوبی در بازی‌های آسیایی داشته باشم، گفت: من طبق وعده‌ام عمل کردم و با تمام تلاش به بازی‌های آسیایی رفتم و نتیجه خوبی هم گرفتم اما متاسفانه در حال حاضر که مسئولان باید به حرف‌هایشان عمل کنند به وعده خود عمل نمی‌کنند. قطعا اگر از اول می‌گفتند قرار نیست هزینه رفت و آمد اسب را پرداخت کنند به هلند جهت برگزاری اردو و حضور در مسابقه نمی‌رفتم و برای هر کسی که قرار بود در مسابقات حضور یابد آرزوی موفقیت می‌کردم.

ملی‌پوش سوارکاری ایران با بیان اینکه متاسفانه برنامه‌ریزی صورت گرفته از سوی فدراسیون سوارکاری جهت اعزام به بازی‌های آسیایی بد بود، تصریح کرد: فدراسیون هیچ‌گونه برنامه‌ریزی برای بازی‌های آسیایی هانگژو انجام نداد و امیدوار هستم از این به بعد هر سوارکاری از ایران قرار است در مسابقات شرکت کند با برنامه‌ریزی بهتری در مسابقات حضور یابد.

انتهای پیام

",sports,
78,"





۲ نماینده تکواندوی بانوان ایران در رقابت‌های آزاد پاکستان صاحب ۲ مدال طلا و نقره شدند.
                                


به گزارش ایسنا،  پنجمین دوره تورنمنت آزاد تکواندوی پاکستان (G۲) به میزبانی شهر اسلام آباد با حضور ۳۱۵ تکواندوکار از جمعه آغاز شده است و امروز شنبه ۱۳ آبان ماه در روز دوم ۲ نماینده ایران به دیدار رقبای خود رفتند که حاصل آن کسب ۲ نشان خوشرنگ طلا و نقره شد.

در وزن ۵۳- کیلوگرم، تیم ایران ۲ نماینده داشت که ابتدا ناهید کیانی استراحت کرد و سپس «نادیرا اخمتووا» از قزاقستان را ۲ بر صفر پشت سر گذاشت و با همین نتیجه نیز از سد نماینده پاکستان گذشت. کیانی در دیدار فینال نیز مقابل «مبینا نعمت زاده» دیگر نماینده ایران در این وزن به برتری رسید و صاحب عنوان قهرمانی شد.

«مبینا نعمت زاده» نیز دیگر نماینده ایران در سمت دیگر جدول ابتدا با قرعه استراحت رو به رو شد؛ سپس «مگاواتی» عنواندار بازی‌های آسیایی از اندونزی را ۲ بر صفر شکست داد و با همین نتیجه نیز برابر «دنیا ابوطالب» از عربستان سعودی پیروز شد. نعمت زاده در فینال با واگذاری نتیجه در ۲ راند مقابل «ناهید کیانی» به نشان نقره بسنده کرد.

مینو مداح به عنوان سرمربی در این رقابت ها حضور داشت. 

 نفر اول هر وزن در این رقابت‌ها در راستای ارتقای امتیازات المپیکی خود ۲۰ امتیاز دریافت خواهد کرد.

انتهای پیام

",sports,
79,"





ایسنا/مازندران در نخستین دوره مسابقات قهرمانی کشور دارت جانبازان و توان‌یابان ""فوریه داودی مقدم"" از بابل در کلاس نشسته مقام سوم را به خود اختصاص داد و موفق به کسب مدال برنز شد.
                                


نخستین دوره رقابت‌های قهرمانی کشور دارت، به مناسبت گرامیداشت هفته تربیت بدنی و ورزش، با حضور ۱۵ تیم از ۱۳ استان در گروه بانوان در دو بخش ایستاده و نشسته برگزار شد.

فوریه داودی مقدم متولد سال ۱۳۵۴ است که از سال ۱۳۹۰ تاکنون در عرصه ورزشی فعالیت دارد و تاکنون موفق به کسب مقام قهرمانی استان و جایگاه‌های برتر در شهرستان شده است.

فوریه داودی مقدم در گفت‌وگو با ایسنا اظهار کرد: نخستین فعالیت ورزشی من در رشته  تیروکمان بود که موفق به کسب ۶ حکم قهرمانی استان با افراد ایستاده شدم و از سال ۱۳۹۰ تا ۱۳۹۸ نیز مقام سوم کشور را به خود اختصاص دادم.



وی با اشاره به اینکه در دوران کرونا دچاربیماری و اختلالاتی شدم که تمرکزم برای مدتی دچار مشکل شد، گفت: به ناچار ورزش تیراندازی را با تفنگ بادی در سال ۱۴۰۲ شروع کردم که در چند مسابقه درون شهرستانی مقام اول و دوم را کسب کردم.

وی با اشاره به اینکه برای مسابقه کشوری دارت تنها دوهفته فرصت تمرین داشتم، ادامه داد: از هر استان دو نفر یکی ایستاده و یکی نشسته به این دوره از مسابقات دعوت شدند.

داودی مقدم با اشاره به اینکه گذشته از زمان کم، امکانات اولیه مثل صفحه دارت و تیر نیز برای تمرین نداشتم، گفت: تنها دو جلسه در ساری چند تکنیک را به ما آموزش دادند و صفحه دارت و تیر را از یکی از دوستانم برای تمرین به امانت گرفتم که با همان تکنیک مقام سوم را کسب کردم.



مدال آور برنز دارت کشور با اشاره به اینکه قیمت تفنگ حرفه‌ای دست دوم بادی ۱۲۰ میلیون تومان بوده که از توان خرید ما خارج است، تصریح کرد: در حال حاضر از جایگاه و تفنگ آموزشی رایگان در سالن سپاه برای تمرین مستمر استفاده می‌کنیم.



وی افزود: قصد دارم این رشته ورزشی را ادامه دهم و نیاز به صفحه دارت و تیرحرفه‌ای دارم که برای تهیه آن نیاز به ۱۰ میلیون تومان است، این در حالی است که به سبب تحت پوشش بودن سازمان بهزیستی مستمری ماهانه من ۷۶۰ هزار تومان است.



این قهرمان کشوری یادآور شد: این رویه معیوبی است که منتظر باشیم تا ورزشکاری بعد از قهرمان شدن مورد توجه قرار گیرد بلکه در همان بدو ورود باید استعدادیابی و بستر مناسب از تجهیزات گرفته تا موارد دیگر در اختیار ورزشکار قرار گیرد تا بدون هیچ دغدغه خاصی به تمرینات خود ادامه دهد.

انتهای پیام

",sports,
80,"





تیم ملی راگبی هفت نفره زنان ایران در رقابتهای آسیایی (Asia Trophy) موفق شد ازبکستان و قطر میزبان را شکست دهد و راهی مرحله نیمه نهایی شود.
                                


به گزارش ایسنا و به نقل از روابط عمومی فدراسیون راگبی، رقابتهای راگبی هفت نفره آسیا (Asia Trophy) به میزبانی دوحه قطر آغاز شد که تیم ملی راگبی زنان ایران با درخششی فوق‌العاده صاحب‌ دو پیروزی شد و به نیمه نهایی رسید.

زنان ایران در مسابقه نخست خود ۳۱ بر ۱۲ ازبکستان را شکست دادند و در مسابقه دوم که بسیار حساس بود، تیم چند ملیتی قطر را ۲۲ بر صفر از پیش‌رو برداشتند تا صعود خود را به نیمه نهایی قطعی کنند.

زنان ایران در مسابقه سوم که سرگروه را مشخص می کرد برابر امارات که همانند قطر تمام بازیکنانش خارجی بودند، به میدان رفت که ۱۷ بر صفر مغلوب شد اما به عنوان تیم دوم گروه به نیمه نهایی صعود کرد.

زنان ایران در نیمه نهایی با هند مسابقه می‌دهند.

اما تیم راگبی مردان ایران مقابل تیم چند ملیتی بحرین ۲۲ بر ۵ شکست خورد تا شانس رسیدن به جمع هشت تیم برتر مسابقات را از دست دهد.








انتهای پیام

",sports,
81,"





طبق اعلام روزنامه اردنی تیم ملی فوتبال زنان این کشور دو بازی دوستانه را برابر تیم ملی فوتبال زنان ایران در پایتخت اردن برگزار خواهد کرد.
                                


به گزارش ایسنا و به نقل از الرای، فدراسیون فوتبال اردن اعلام کرد که تیم ملی فوتبال زنان این کشور دو بازی دوستانه را برابر تیم ملی فوتبال زنان ایران در مسقط برگزار خواهد کرد.

قرار است که این دو بازی دوستانه در 1 دسامبر (10آذر)و 4 دسامبر(13 آذر) در امان برگزار شوند.

تیم ملی فوتبال زنان اردن خود را آماده رقابت های غرب آسیا می کند که به میزبانی عربستان برگزار خواهد شد.

انتهای پیام

",sports,
82,"





ایسنا/اصفهان سرمربی تیم والیبال بانوان مهرسان گفت: خوشحالم که لیگ جذابی داریم و به عنوان یک مربی جوان نظرم این است که برای نتیجه‌گیری باید هیجان را وارد والیبال بانوان کنیم.
                                


نیلوفر رشیدی پس از شکست ۳ بر ۲ برابر سپاهان در هفته دوم لیگ برتر والیبال بانوان در گفت‌وگو با ایسنا، اظهار کرد: خیلی از بازیکنانم راضی هستم و تمام برنامه‌هایمان را در دو ست اول انجام دادند. بازیکنان جوانی داریم، اما خوب بازی کردند. سپاهان بازیکنان باتجربه‌ای دارد.

وی در امتیازات حساس خیلی به داور اعتراض داشتیم و او باید بتواند بازی را آرام کند. فکر می‌کنم داور چند خطا سپاهان را نگرفت و همین تمرکز تیم ما را بهم ریخت.

رشیدی تاکید کرد: خوشحالم که لیگ جذابی داریم و به عنوان یک مربی جوان نظرم این است که برای نتیجه‌گیری باید هیجان را وارد والیبال بانوان کنیم. امیدوارم همانطور که بازیکنانمان در حال پیشرفت هستند، داوران و مربیان نیز سطحشان بالا برود که پایان همه این ها به رشد تیم ملی کمک می‌کند.

صدیقه ذوالفقاری، بازیکن مهرسان تهران نیز تصریح کرد: بازی زیبایی از سوی هر دو تیم ارائه شد، اما واقعا باید برای این کادر داوری تاسف خورد. ست چهارم را علنی به تیم مقابل دادند و خطاها را نگرفتند. باید فکری کرد.

او ادامه داد: اجازه آوردن دوربین و فیلمبرداری نمی‌دهند. شاید یکی از دلایلی که پخش زنده در اصفهان نیست هم همین باشد. بگذارید ببینیم چه اتفاقی افتاده است. بازی زیبایی بود اما واقعا ناداوری حق ما را خورد.

انتهای پیام 

",sports,
83,"





ایسنا/اصفهان سرمربی تیم والیبال بانوان سپاهان گفت: تلاشمان را کردیم، هرچند می‌توانستیم در ست اول و دوم بهتر کار کنیم ولی مجددا تغییراتی در ارنج داشتیم که در ست سوم به بعد به ما کمک کرد.
                                


فریبا صادقی پس از پیروزی سپاهان و کامبک شاگردانش در چارچوب هفته دوم رقابت‌های لیگ‌برتر والیبال بانوان در گفت‌وگو با ایسنا، اظهار کرد: در دومین بازی لیگ میزبان مهرسان بودیم که از بازیکنان ملی بهره می‌برد. بسیار خوب بازی کردند و نسبت به هفته قبل بازی بهتری از خود نشان داد.

وی افزود: تلاشمان را کردیم، هرچند می‌توانستیم در ست اول و دوم بهتر کار کنیم ولی مجددا تغییراتی در ارنج داشتیم که در ست سوم به بعد به ما کمک کرد و با همکاری همه پست‌ها بازی را به سود خود تمام کردیم. سرمربی سپاهان ابراز امیدواری کرد: باز هم شاید دیدارهای نزدیک در والیبال بانوان باشیم.



سمانه سیاوشی، کاپیتان تیم والیبال سپاهان نیز تصریح کرد:از هوادارانمان ممنونم که برای اصفهان و سپاهان به سالن آمدند و با جان و دل میزبانی کردند.

وی افزود: بازی جذاب و پایاپایی داشتیم که با یک کامبک قوی به بازی برگشتیم. کیفیت بازی بسیار بالا بود.

سیاوشی تاکید کرد: با اینکه یک بازیکن مصدوم (فرناز ساعی)و یک سرماخورده (فاطمه صفری) در زمین داشتیم، اما غیرت کردند و امیدوارم در بازی‌های بعد نیز همین روند را داشته باشیم.

انتهای پیام 



",sports,
84,"





ایسنا/اصفهان دختران والیبالیست سپاهان در دومین دیدار لیگ‌برتر دومین پیروزی خود را ثبت کردند.
                                


تیم والیبال بانوان سپاهان در چارچوب هفته دوم رقابت‌های لیگ‌برتر والیبال بانوان باشگاه‌های کشور در اصفهان میزبان مهرسان تهران بود که دختران سپاهان در دیداری نفس‌گیر و از دست دادن ۲ ست به بازی برگشت و ۳ بر ۲ پیروز شد.

 والیبالیست‌های سپاهان بازی را با ترکیب سمانه سیاوشی، مونا دریس، رویا شیری، فاطمه صفری، مهدیه رحیمی و فرزانه مرادیان شروع کردند. 

دختران سپاهان در این دیدار از ابتدا تمرکز لازم را نداشتند و با برخی ناهماهنگی‌ها اجازه دادند حریف ست را بهتر شروع کرده و در ادامه با اینکه فاصله را کم کردند، اما ۲۳ بر ۲۵ این دست را واگذار کردند.

دست دوم را نیز مهمان تهرانی بهتر آغاز کرد و روحیه و انگیزه بالاتر برای خودنمایی برابر طلایی‌ها ست را به نام خود کردند.

ست سوم برای سپاهان متفاوت آغاز شد و اختلافی ۴ امتیازه را ایجاد کردند و با سرویس‌های هدفمند صفری کار را ۹ بر ۵ پیش انداختند. برتری قاطع دختران اصفهان ادامه داشت و توانستند با دیوار دفاعی محکم خود و توپ‌گیری خوب درون زمین کار را ۲۵ بر ۲۰ ست سوم را به نام سپاهان ثبت کرد.

سپاهانی‌ها دست چهارم را نیز با برتری آغاز کردند، اما در امتیاز ۵ کار به تساوی کشید. دو تیم پا به پای هم تا امتیاز ۱۶ پیش رفتند، که سپاهانی‌ها کار را یک سره کردند و ۲۵ بر ۲۰ نتیجه را به ست پنجم کشاندند.

به گزارش ایسنا، ست پنجم با ۳ امتیاز متوالی برای سپاهان آغاز شد و روحیه خوب فاصله دو امتیازی را حفظ کردند تا ۱۵ بر ۱۲ پیروز این ست و دیدار شدند.

انتهای پیام

",sports,
85,"

ایسنا/مازندران دومین مسابقه تیم نوا آمل در نخستین فصل حضور این تیم در سوپرلیگ فوتسال زنان باشگاه‌های ایران برابر تیم پرمهره پالایش نفت آبادن با ثبت شکست ۶ بر صفر برابر تیم پالایش نفت آبادان همراه شد.
                                


تیم نوا آمل درهفته دوم سوپرلیگ فوتسال بانوان باشگاه‌های کشور ظهر جمعه ۱۲ آبان ماه در سالن ورزشی شمال آمل میزبان تیم پالایش نفت آبادان بود و در پایان با نتیجه ۶ بر یک برابر میهمان مدعی خود تن به شکست پرگل داد.

دو تیم نوا آمل و پالایش نفت آبادان درحالی درهفته دوم به مصاف هم رفتند که هر دو تیم بازی هفته نخست خودشان را به حریفان باختند و برای کسب نخستین پیروزی در این مسابقه لحظه شماری می‌کردند.

شاگردان فاطمه جانعلی پور در تیم نوا آمل که با قهرمانی در لیگ برترفوتسال بانوان باشگاه‌های کشور، سهمیه سوپرلیگ را در فصل جاری کسب کرده بودند، برای کسب نخستین پیروزی و فراموش کردن شکست هفته نخست، با انگیزه‌های زیادی وارد زمین شدند.

هرچند تیم آبادانی با بهره‌گیری از بازیکنان توانمند و ملی پوش خود در شروع مسابقه بهتر از میزبان ظاهر شد و با گل دقایق ابتدایی مسابقه، برای تیم نوا آمل و کادر فنی این تیم خط و نشان کشید.

تنها نماینده مازندران در فوتسال زنان ایران که دو روز قبل از شروع فصل جدید مسابقات با حمایت باشگاه نوا آمل در سوپرلیگ فوتسال زنان حاضر شد، در این مسابقه نیز همانند بازی گذشته با در اختیار داشتن تنها ۸ بازیکن حاضر به رویارویی با حریف آبادانی شده بودند.

تیم پالایش آبادان با حملات گسترده بازیکنان ملی پوش خود در نیمه نخست با زدن ۳ گل و دریافت یک گل از میزبان با برتری راهی رختکن شد.

نوا آمل در نیمه دوم که چیزی برای از دست دادن نداشت، با حمایت اندک هواداران خود در دانشگاه شمال این شهر به دنبال جبران نتیجه و کسب حداقل امتیاز در این مسابقه بود که اسیر حملات دامنه تیم آبادانی شد و با دریافت سه گل دیگر دراین نیمه با نتیجه ۶ بر یک تسلیم تیم حریف شد تا دومین شکست تیم نوا در خانه نیز ثبت شود.

تنها نماینده مازندران در این مسابقات در هفته نخست با نتیجه پرگل سنگین ۸ برصفر به تیم شاهین نطنز باخته بود تا با دو باخت و بدون کسب امتیاز در انتهای جدول هشت تیمی این مسابقات قرار بگیرد.

نوا آمل درهفته سوم این مسابقات روز جمعه ۱۹ آبان در بازی بیرون از خانه برابر تیم صدرجدولی ملی حفاری ایران قرار خواهد گرفت.

مسابقات امسال سوپرلیگ فوتسال بانوان باشگاه‌های ایران با حضور ۸ تیم به صورت رفت و برگشت درحال برگزاری است.

انتهای پیام

",sports,
86,"





هفته دوم لیگ برتر والیبال زنان با شکست تیم‌های مدعی پیکان و ذوب‌آهن به پایان رسید.
                                


به گزارش ایسنا، هفته دوم لیگ برتر والیبال زنان جمعه، ۱۲ آبان با سه دیدار در شهرهای تهران و اصفهان (دو مسابقه) پیگیری شد.

در نخستین مسابقه این هفته تیم‌های پیکان تهران و هوران یزد به مصاف یکدیگر رفتند که نماینده یزد موفق شد با نتیجه سه بر دو (۲۲ بر ۲۵، ۲۵ بر ۲۰، ۲۳ بر ۲۵، ۲۵ بر ۲۲ و ۱۷ بر ۱۹) مدافع عنوان قهرمانی را شکست بدهد.

تیم‌های سپاهان و مهرسان هم که تا پیش از این دیدار با یک برد و سه امتیاز در رتبه‌های اول و دوم جدول قرار داشتند، به مصاف هم رفتند که در پایان سپاهان به برتری رسید.

در آخرین مسابقه این هم  ذوب‌آهن اصفهان که پرافتخارترین تیم این رقابت‌ها است، به مصاف سایپا رفت و سه بر صفر نتیجه را واگذار کرد تا دومین شکست فصل خود را تجربه کند.

نتایج هفته دوم لیگ برتر والیبال زنان به شرح زیر است:

سپاهان اصفهان ۳ - ۲ مهرسان تهران

(۲۳ بر ۲۵، ۱۵ بر ۲۵، ۲۵ بر ۲۰، ۲۵ بر ۲۰، ۱۵ بر ۱۲)

ذوب‌آهن اصفهان صفر - ۳ سایپا تهران

(۲۴ بر ۲۶، ۱۶ بر ۲۵ و ۱۶ بر ۲۵)

پیکان تهران ۲ - ۳ هوران یزد

(۲۲ بر ۲۵، ۲۵ بر ۲۰، ۲۳ بر ۲۵، ۲۵ بر ۲۲ و ۱۷ بر ۱۹)

انتهای پیام

",sports,
87,"





هفته دوم سوپرلیگ با برتری تیم‌های مدعی فوتسال زنان به پایان رسید.
                                


به گزارش ایسنا، هفته دوم سوپرلیگ فوتسال زنان جمعه (۱۲ آبان) با برگزاری چهار دیدار به پایان رسید و ۲۷ گل از خط دروازه‌ها عبور کرد.

تیم ملی حفاری اهواز مقابل مهرعظام با حساب ۸ بر ۱ به پیروزی رسید، پالایش نفت آبادان ۶ بر ۱ نوا آمل را از پیش رو برداشت و سایپا نیز با نتیجه  ۷ بر ۳ رایزکو صفادشت را شکست داد.

نتایج کامل دیدارهای هفته دوم سوپرلیگ زنان به شرح زیر است:

نوا آمل ۱ - ۶ پالایش نفت آبادان مهرعظام ۱ - ۸ ملی حفاری ایران مس رفسنجان ۱ - صفر شاهین نطنز رایزکو صفادشت ۳ - ۷ سایپا

انتهای پیام

",sports,
88,"





ایسنا/یزد سرمربی تیم والیبال دختران هوران یزد با بیان اینکه انگیزه و اتحاد خوبی در کل مجموعه تیم هوران به وجود آمده است گفت: خداراشکر هیچ کدام از بازیکنانم دچار مصدومیت نیستند.
                                


«عالیه فتوحی» پیش از رویایی با تیم پیکان در هفته دوم لیگ برتر والیبال زنان ایران در گفت‌وگو با ایسنا درباره خصوص آخرین وضعیت تمرینی تیم گفت: با تلاش و برنامه ریزی که انجام داده بودیم، توانستیم در هفته اول تیم پرافتخار ذوب آهن را شکست داده و دو امتیاز از آن بازی کسب کنیم، که همین برد خانگی در آغاز لیگ انگیزه زیادی را در بازیکنان به وجود آورده است.

وی افزود: بازیکنانم برای پیروزی در لیگ به خود باوری خوبی رسیدن و قطعا با این انگیزه و اتحادی که در کل مجموعه تیم هوران به وجود آمده است، در پایان لیگ به جایگاه خوبی در جدول دست پیدا خواهیم کرد.  

سرمربی تیم دختران هوران یزد با بیان اینکه تیم سرحالی داریم و تمرینات خوبی را نیز پشت سر گذاشته‌ایم، گفت: خداراشکر هیچ کدام از بازیکنانم دچار مصدومیت نیستند؛ نتیجه بازی را نمی‌توان پیش‌بینی کرد، اما آنچه که در تیم می‌بینم حکایت از پیروزی مقابل پیکان دارد.

فتوحی در خصوص تیم پیکان نیز گفت: پیکان از بازیکنان سرعتی و با تجربه ای برخوردار است که سابقه پوشیدن پیراهن تیم ملی را دارند، اما دختران هوران نیز جوان، باانگیزه و هرکدام حرفی برای گفتن دارند و امیدوارم که با دعای خیر مردم یزد، فردا تیم پیروز این دیدار خواهیم شد.

به گزارش ایسنا در چارچوب برگزاری هفته دوم مرحله مقدماتی مسابقات والیبال قهرمانی باشگاه های برتر زنان ایران، از ساعت ۱۱ صبح روز جمعه ۱۲ آبان، دو تیم هوران یزد و پیکان تهران در سالن فدراسیون والیبال ایران مقابل یک‌دیگر صف آرایی خواهند کرد.

انتهای پیام

",sports,
89,"





تنها تنیسور عرب راه‌یافته به تنیس ویمبلدون برای وضعیت فلسطینی‌ها در غزه به گریه افتاد و تاکید کرد که بخشی از جایزه خود را به مردم فلسطین اختصاص خواهد داد.
                                


به گزارش ایسنا و به نقل از فرانس‌پرس، انس جابر، تنیسور سرشناس تونسی، یکی از شرکت‌کنندگان تورنمنت جهانی کانکون مکزیک است.

او بعد از پیروزی که در دیدار دوم خود برابر تنیسور چک در حالی که به خاطر مردم غزه و فلسطین اشک می‌ریخت گفت: از پیروزی خوشحالم اما در روزهای اخیر اصلا خوشحال نبوده‌ام. وضعیت در جهان باعث شده است تا من خوشحال نباشم.

او ادامه داد: بسیار سخت است که هر روز مرگ کودکان و بچه‌ها را نظاره‌گر باشم.این واقعا دردآور است. تصمیم گرفته‌ام که بخشی از جایزه مالی خود را به مردم فلسطین اختصاص دهم. نمی‌توانم در این شرایط جشن پیروزی بگیرم و شاد باشم. دوستان متاسفم واقعاً! این روزها تمرکزکردن روی تنیس بسیار سخت است. دوست دارم از فضای مجازی دور باشم اما مگر می‌شود؟

او در پایان گفت: این یک پیام سیاسی نیست بلکه تنها یک پیام انسانی است. می‌خواهم در جهان صلح باشد و این همه چیزی است که می‌خواهم.

انتهای پیام

",sports,
90,"





تیم ملی فوتبال زنان ایران با شکست برابر فیلیپین به کارش در انتخابی المپیک پایان داد.
                                


به گزارش ایسنا، تیم ملی فوتبال زنان ایران در سومین دیدارش در انتخابی المپیک به دیدار فیلیپین رفت و در نهایت با یک گل تن به شکست داد تا با یک تساوی و دو شکست به کارش در این دور از رقابتها پایان دهد. 

آنیس در دقیقه ۱۹ تک گل فیلیپین را روی یک ریباند وارد دروازه زهرا خواجوی کرد و تیمش را پیش انداخت. در نیمه نخست زهرا قنبری با یک  سر توپ موقعیت خوبی برای خود ایجاد کرد ولی ضربه او را دروازه بان فیلیپین مهار کرد.

ملی پوشان  ایران در نیمه دوم نیز یک بار تیر دروازه حریف را به لرزه درآوردند و بدشانس بودند که نتوانستند به اولین گلشان در این تورنمنت برسند. 

ترکیب ایران: زهرا خواجوی،فاطمه امینه، فاطمه شبان، بهناز ظاهرخوانی، گلنوش خسروی، زهرا سربالی، شبنم بهشت، زهرا قنبری (کاپیتان)، ملیکا محمدی، افسانه چتر نور و نگین زندی

در دیگر دیدار این گروه استرالیا که صعودش به دور بعدی قطعی شده است باید به دیدار چین تاپیه برود. 

پیش از این تیم زنان ایران در نخستین دیدار برابر استرالیا با ۲ گل شکست خورد و در دومین دیدار برابر چین تاپیه به تساوی بدون گل رسید.

فیلیپین هم در بازی‌های قبلی خود با ۸ گل مغلوب استرالیا شده بود اما چین تایپه را ۴ بر یک شکست داده بود.

انتهای پیام

",sports,
91,"





رییس انجمن هاکی روی یخ ایران می‌گوید یکی از دلایلی که لهستان به تیم ملی هاکی روی یخ زنان ایران ویزا داد این بود که فدراسیون جهانی به لهستان اعلام کرد اگر به ایران ویزا ندهد دیگر به این کشور میزبانی نخواهد داد. 
                                


به گزارش ایسنا، نشست خبری تیم ملی هاکی روی یخ ایران اعزامی به کاپ توسعه جهانی با حضور رئیس فدراسیون اسکی و رئیس انجمن هاکی روی یخ برگزار شد. 

رییس فدراسیون اسکی: ۷۰ سال فقط با اسکی به مسابقات می‌رفتیم 

عباس نظریان، رئیس فدراسیون اسکی در این نشست بیان کرد: یکسالی است که هاکی روی یخ زیر نظر فدراسیون اسکی آمده و باعث شده تا حضوری موفق در رویدادهای مختلف داشته باشد. حضورم بابت تشکر از زحماتی است که دوستان کشیده‌اند. از آقای صدقی رئیس انجمن هاکی روی یخ و سایر اعضای تیم تشکر می‌کنم. 

او در ادامه بیان کرد: ۷۰ سال است که فقط با اسکی به رویدادهای مختلف می‌رویم اما امروز چراغی پرنور برای ورزش‌های زمستانی روشن شده است چون دیگر برای بازی‌های زمستانی ریاض نمی‌توانستیم به این پاسخ بدهیم که چرا در ورزش‌های زمستانی که بیش از ۳۰۰ رشته داریم اما هنوز به دنبال برف و ارتقاعات هستیم. 

نظریان بیان کرد: در مدتی که فعالیت هاکی روی یخ شروع شده، نشان داده که نسل جدید کشور به دنبال امتحان رشته‌های جدید است. شاید نتوانیم در بازی‌های چین نمایش مدنظر را داشته باشیم اما قطعا برای بازی‌های زمستانی ریاض شرایط بهتری خواهیم داشت. امیدوارم تیم هاکی روی یخ ما با مدیریت خوب و ورزشکاران خوبی که دارد، در رویداد پیش رو موفق و سربلند باشند. این باعث می‌شود نگاه ویژه‌ای از  بخش خصوصی به هاکی روی یخ شود. 

نظریان در مورد اینکه به دنبال گرفتن سالن ۱۲ هزار نفری آزادی برای هاکی روی یخ گفت: از روز اول دنبال ایجاد زیرساخت بودم تا از ظرفیت‌های کشور استفاده کنیم. از سال گذشته پیگیر این بودیم که سالن ۱۲ هزار نفری آزادی را بگیرم چون کف این سالن برای هاکی روی یخ بوده است. ما درخواست میزبانی مسابقات جهانی دیویژن سه را داریم اما به دلیل مشکلات زیرساختی مدنظر موفق نشدیم و میزبانی را به بوسنی دادند. با آقای کیومرث هاشمی، وزیر ورزش هم صحبت کردم که این تک ظرفیت را برای ورزش‌های زمستانی بگیریم. 

رییس فدراسیون اسکی در پاسخ به این سوال که اگر مای لیدی اسپانسر تیم زنان نبود، حمایت فدراسیون از این تیم چگونه بود، بیان کرد: فدراسیون‌ها نهادهایی هستند که از دولت کمک می‌گیرند. ما خیلی محل تولید درآمد نداریم، چون زیرساخت خاصی نداریم و یک متر هم در اختیارمان نیست، در حالی که فدراسیون اسکی وابسته به برف و زمستان است. تجهیز و اعزام یک تیم در اینجا به اندازه چند تیم دیگر است. به هر حال حمایت‌ها در یک سال گذشته وجود داشته و دو میلیارد از منابع دولتی وارد انجمن شده است. 



مربی و کاپیتان تیم ملی هاکی روی یخ: نایب قهرمانی آسیا شبیه معجزه بود

اعظم سنایی مربی و کاپیتان تیم ملی هاکی روی یخ هم در این نشست خبری گفت:  در اولین حضورمان در مسابقات بین‌المللی، نایب قهرمان آسیا شدیم. با تیم‌هایی رقابت داشتیم که سابقه زیادی در هاکی روی یخ داشتند در صورتی که ما سه سال است کارمان را شروع کرده‌ایم. 

او ادامه داد: نتیجه‌ای که در این مسابقات و با حضور تیم‌های قدرتمند گرفتیم، چیزی شبیه معجزه بود. این اتفاق خوب بود اما بار سنگینی هم روی دوش‌مان گذاشت چون توقعات از این تیم بالا رفته است. از روزی که از قهرمانی آسیا برگشتیم اردوها را برگزار کرده‌ایم. بخش اصلی تیم بازیکنانی است که به قهرمانی آسیا اعزام شدند اما تعدادی ۵، ۶ بازیکن زیر ۲۰ سال و ۱۸ سال هم داریم که نوید آینده بهتری می‌دهد. 

سنایی در ادامه گفت: وضعیت بچه‌ها بسیار خوب است. تمام تلاش‌مان را کرده‌ایم. این بار یکی از سفرهای بدون دغدغه ما بوده است. پیش از این هیچ سفری نداشتیم که بدون دغدغه برویم اما این اعزام بسیار آرام بود و باری از دوش بازیکنان و تیم ملی برداشته شد. قول می‌دهم بهترین نتیجه‌ای که در توانمان است را به دست بیاوریم تا گوشه‌ای از زحمات را جبران کنیم. 

او در مورد متوسط سنی بازیکنان تیم ملی ایران بیان کرد: من با ۳۴ سال سن بزرگترین بازیکن تیم و سارینا خسروی با ۱۶ سال سن کوچکترین عضو است. متوسط سنی تیم ما ۲۵ سال است. تیم ما قطعا ورودی و خروجی خواهد داشت و با توجه به عملکرد به تیم ملی دعوت می‌شوند. باشگاه‌ها هم قطعا به ما کمک می‌کنند. 







   رونمایی از پیراهن تیم ملی هاکی روی یخ در مسابقات لهستان
  



ملی‌پوش هاکی روی یخ: همیشه می‌گفتیم هزینه‌های اعزام را چکار کنیم

الهام دهقان ملی‌پوش و کاپیتان دوم تیم هم در این نشست گفت:  در ۱۰، ۱۲ سالی که ورزش حرفه‌ای کرده‌ام هیچ وقت اینقدر با اطمینان خاطر به مسابقات نرفته‌ام. همیشه می‌گفتیم باشد برویم اما هزینه‌ها چه می‌شود. این بار هیچ هزینه شخصی را بازیکنان تیم ملی پرداخت نکرده‌اند. 

او با اشاره به حضور یکی از بازیکنان تیم ملی، در باشگاه سوئدی گفت: خانم حیدری از بازیکنان ماست که در حال حاضر در لیگ سوئد بازی می‌کند و باعث خوشحالی است که بچه‌های ما می‌توانند در سال‌های آینده در لیگ‌های مختلف شرکت کنند.  بارها از من پرسیده‌اند چند سال است کار می‌کنید و وقتی می‌فهمند سه سال است، تعجب می‌کنند. 

کاوه صدقی: فدراسیون جهانی، لهستان را تهدید کرد 

کاوه صدقی، رییس انجمن هاکی روی یخ ایران در مورد اینکه ابتدا ویزای تیم ملی هاکی روی یخ زنان برای حضور در کاپ توسعه جهانی به میزبانی لهستان ریجت شد، گفت: یک‌ماهی است که ریجکت شدن تیم‌های ورزشی اتفاق می‌افتد. همه کارها را به موقع انجام دادیم اما گفتند ویزا نمی‌دهیم. وقتی این اتفاق افتاد از طرف وزارت ورزش و فدراسیون اسکی تلاش کردیم. از طرف وزارت امور خارجه هم کمک شد که ویزا را گرفتیم‌. کمیته ملی المپیک به کمیته المپیک لهستان نامه زد و آنها هم به سفارت نامه زدند از طرفی فدراسیون جهانی به لهستان گفت اگر ویزا ندهید دیگر به شما میزبانی نمی‌دهیم. 

او در مورد شرایط استعدادیابی در این رشته گفت:  ۹ تیم ملی در رده‌سنی مردان و زنان داریم. فکر می‌کنم تنها رشته‌ای هستیم که تیم‌های ملی آن سالیانه مستمر اردوی ملی دارند، ما هستیم چون ما چشم انداز ۲۰۳۰ داریم. یکی از بندهای قراردادهای ما با شرکت مای لیدی کمپ‌های هاکی است. 

صدقی در مورد امکان جذب تیم‌هایی چون استقلال و پرسپولیس برای حضور در لیگ هاکی روی یخ گفت: با تمام ارادتی که به آنها دارم، امیدوارم دامن ما آلوده گرفتاری‌های آنها نشود. ما امسال تیمی روسی در لیگ ایران داریم. نیروی زمینی ارتش هم تیمی داده که بچه‌های سرباز دوره خدمت خود را در این تیم بگذرانند. لیگ ما الان خصوصی می‌چرخد و حقوق‌های خیلی کمی دارند اما مطمئنم گام بعدی این است که سرمایه‌گذاران بیشتری وارد شوند. 

به گزارش ایسنا، تیم ملی هاکی روی یخ ایران بعد از کاپ توسعه جهانی، در قهرمانی آسیا شرکت می‌کند که از ۴ تا ۱۳ فروردین ماه به میزبانی آسیا اعزام خواهد شد.

انتهای پیام

",sports,
92,"





ایسنا/خوزستان بانوی طلایی ایران در دو و میدانی پارالمپیک توکیو که در پاراآسیایی هانگژو مدالش پس گرفته شد، گفت: از نگاه وزیر ورزش و اقدام ارزشمند او که تلاش من را دید و تصمیم گرفت پاداش مدال طلا به من اهدا شود، قدردانی می کنم.
                                


در پی پس گرفتن مدال طلای هاشمیه متقیان و مدال نقره زینب مرادی در ماده F۵۶ پرتاب نیزه بانوان بازیهای پاارآسیایی از سوی کمیته برگزاری بازی‌ها، کیومرث هاشمی وزیر ورزش و جوانان دستور داد پاداش قهرمانی و مدال طلای این بازیها به هاشمیه متقیان و پاداش نایب قهرمانی و مدال نقره به زینب مرادی  (مبلغ مصوب آیین نامه تجلیل از قهرمانان) به این دو ورزشکار پرداخت شود.

هاشمیه متقیان در گفت و گو با ایسنا، در واکنش به این اقدام وزیر ورزش اظهار کرد: دلگرمی من به این است که نگاه مسئولان ورزش ایران وقتی می‌بینند ورزشکاری با جان و دل تلاش می‌کند اگر جایی حقشان پایمال شود حامی او هستند. مثل اقدام ارزشمند وزیر ورزش و جوانان که فارغ از اینکه قرار است پاداش مدال‌آوری در بازی‌های پاراآسیایی به من اهدا شود، نگاه وزیر به ورزشکارانی که حقشان این چنین در کشور بیگانه ضایع شد قابل تقدیر است. 



وی ادامه داد: در اینجا جا دارد از آقای کیومرث هاشمی وزیر محترم ورزش، خانم دکتر خزعلی معاون امور زنان و خانواده ریاست‌جمهوری، خانم کاظمی‌پور معاون بانوان وزیر ورزش و جوانان و نایب رئیس کمیته ملی پاراالمپیک، آقای غفور کارگری رئیس کمیته ملی پاراالمپیک، آقای اسبقیان رئیس فدراسیون جانبازان و توانیابان که در این مدت حامی ما ورزشکاران بوده‌اند قدردانی کنم. حمایت این مسئولان باعث شد که ما ورزشکاران پرقدرت‌تر تمرین کنیم و من در پاراالمپیک پاریس تمام تلاشم را به کار خواهم گرفت تا بهترین خودم باشم و رکورد شخصی‌ام را ارتقا دهم و در آنجا با مدالی که کسب می‌کنم محبت این مسئولان و مردم ایران را جبران و دل آن‌ها را شاد کنم.

بانوی مدال‌آور خوزستانی در رقابت‌های پاراالمپیک و پاراجهانی دو و میدانی با بیان اینکه نمی‌دانم چگونه باید از مهر و محبت مردم ایران صحبت کنم، ادامه داد: بعد از اینکه مدال طلای من را با بی‌عدالتی پس گرفتند ساعت‌ها و روزهای خوشی را سپری نمی‌کردم اما مردم ایران با پیام‌های دلگرم کننده‌شان باعث شدند روحیه من بهتر شود. خود مردم مطمئناً فیلم مسابقه من را در پاراآسیایی هانگژو دیدند و متوجه شدند که من علی‌رغم استرس و فشار روانی که تحمل می‌کردم، تمام تلاشم را در شش پرتابم داشتم تا بهترین خودم باشم و مجدداً مدال طلا بگیرم.

وی ادامه داد: امیدوارم در میادین بعدی مجدداً بتوانم پرچم جمهوری اسلامی ایران را به اهتزاز دربیاورم. مسابقات پاراالمپیک پاریس را پیش رو دارم و امیدوارم در این میدان روسفید شوم. در همین مسابقات هانگژو زمانی که مدالم را پس گرفتند به چشم خودم دیدم که چگونه مسئولانی که آنجا بودند به خاطر این اتفاق پا به پای من اشک ریختند. زیرا خود آنها هم می‌دانستند که با ناعدالتی این مدال از من گرفته شد. حتی زمانی که در آغوش خانم دکتر خزعلی قرار گرفتم و از شدت ناراحتی اشک ریختم او هم گریه کرد و به من گفت مطمئن باشید شما برای من و همه ایرانی‌ها قهرمان هستید و ما فیلم بازی شما را دیده‌ایم و می‌دانیم قهرمان اصلی شما بودید و چینی‌ها روی قانون پا گذاشتند و اینگونه به مدال رسیدند. 

متقیان تأکید کرد: ورزشکاران ایرانی همیشه در میدان مسابقه با تلاش‌هایشان و مدال‌هایی که می‌گیرند حرف می‌زنند و من در پاراالمپیک پاریس بار دیگر این موضوع را ثابت خواهم کرد و نشان می‌دهم که ما ورزشکاران ایرانی نمی‌گذاریم ناعدالتی و حق‌خوری‌ها ما را از پا دربیاورد و دلسرد نخواهیم شد.

انتهای پیام

",sports,
93,"





ایسنا/خوزستان مربی دو و میدانی خوزستان در پاراآسیایی توضیحاتی درباره آن چه بر هاشمیه متقیان در هانگژو گذشت و منجر به پس گرفتن مدال طلای این ورزشکار شد، ارائه داد.
                                


زهرا کرم‌زاده در گفت و گو با ایسنا، درباره سطح رقابت‌های پارادو و میدانی در هانگژو، اظهارکرد: سطح مسابقات نسبت به دوره‌های گذشته که خود من به عنوان مربی حضور داشتم بسیار بالا بود. ایران در میان ۴۴ کشور توانست رتبه دوم را به دست بیاورد و کشور ژاپن که به شرایط آن واقف هستیم بعد از ایران قرار گرفت. ورزشکاران ایرانی از روز اول مسابقات جنگنده و پرتلاش ظاهر شدند و هر چقدر از این جنگندگی بگویم کم گفته ام. ورزشکاران ایرانی و خوزستانی‌ها برای گرفتن تک‌تک مدال‌ها تلاش می‌کردند و وقتی مدال نقره می‌گرفتند چقدر حسرت‌ می‌کشیدند که چرا مدالشان طلا نبود تا جمع مدالی ایرانی‌ها بالاتر برود.

 تک تک پاراآسیایی‌های ایران پتانسیل بالایی دارند

وی افزود: از همه ورزشکاران بابت افتخارآفرینی‌ها و تلاش‌هایشان قدردانی می‌کنم. این مدال‌ها نشان می‌دهد تک تک ورزشکاران ما پتانسیل بالایی دارند و مطمئنا در سال‌های آینده می‌توانیم ورزشکاران بهتر و بیشتری در میادین مختلف ورزشی داشته باشیم. ضمن اینکه در این دوره از رقابت‌های پاراآسیایی از ورزشکاران جوان هم بهره بردیم و ایران در شطرنج کم‌بینایان و نابینایان یک ورزشکار ۱۳ ساله داشت و حتی در رشته دو ومیدانی یکی از مدال‌های طلا توسط ورزشکار رده سنی جوانان‌مان به دست آمد. آینده بسیار خوب خواهد بود اگر برنامه‌ریزی خوبی برای این ورزشکاران صورت بگیرد.

متقیان دیر به کال روم نرسید

این مربی تیم ملی پارادوومیدانی ایران درباره پس گرفتن مدال طلای هاشمیه متقیان خاطرنشان کرد: واقعاً حق‌خوری شد. ما حتی به قانون رجوع کردیم و طبق قانون اگر سرداور اجازه ورود و شرکت در مسابقه را به ورزشکار بدهد دیگر هیچ ایرادی در کار نخواهد بود. من خودم آنجا حضور داشتم و هاشمیه متقیان و دیگر ورزشکار ایرانی دیر به کال‌روم نرسیدند و ما یک ساعت قبل از آغاز مسابقات در زمین بودیم. متأسفانه صدای بلندگوی ورزشگاه خیلی کم بود و زمانی که ما به کال‌روم رسیدیم هنوز چند ثانیه زمان داشتیم که داور به ما یک کارت زرد نشان و اجازه داد که ورزشکاران ما وارد کال‌روم شوند. قانون هم می‌گوید اگر قرار بود چینی‌ها اعتراضی داشته باشند تا نیم‌ساعت بعد از مسابقه قابل قبول است ولی ببینید اعتراض چینی‌ها چقدر طول کشید که برای ورزشکاران ما حکم صادر و مدال آن‌ها هم اهدا شد و بعد از آن‌ها پس گرفتند. پس اعتراض چینی‌ها کاملاً نابجا بود زیرا بیش از نیم ساعت زمان برد. 

چیینی‌ها از قدرت میزبانی‌شان سوءاستفاده کردند

وی عنوان کرد: کاملاً در حق ورزشکاران ما ناحقی صورت گرفت و قوانین هم همین را می‌گوید. چینی‌ها با رصد کردن و گزارش افرادی که در کال‌روم حضور داشتند به فدراسیون چین گفته بودند که چنین اتفاقی افتاده و چون ورزشکار شما سوم شده است می‌توانید از این موضوع استفاده کنید و در واقع چینی‌ها از قدرت میزبانی‌شان سوءاستفاده کردند و طلای هاشمیه متقیان و مدال نقره دیگر ورزشکار ایرانی پس گرفته شد و چون چین میزبان بود رئیس آی‌پی‌سی متأسفانه حرفی نزد. صد درصد حق با ورزشکاران ما است و وکیل گرفتیم و انشاءالله کار درست خواهد شد.

انتهای پیام

",sports,
94,"





ایسنا/اصفهان بانوی نایب قهرمان اسنوکر کشور گفت: در حال حاضر برای اصفهان فقط دو باشگاه است که بانوان می‌توانند در ساعات مشخص و محدودیت تمرین و بازی کنند. واقعا دو باشگاه کم و سخت است و زمان تمرین کردن برای ما که بازیکن ملی پوش هستیم، خوب نیست.
                                


ارمغان حسنی، ملی‌پوش اسنوکر در گفت‌وگو با ایسنا با بیان اینکه هرسال مسابقات کشوری رنکینگ اسنوکر برگزار می‌شود و امسال این مسابقات به میزبانی شیراز بود، اظهار کرد: باشگاه و مربی مخصوصا برای رنکینگ اسنوکر باید تامین باشد. الان با شرایطی که در جامعه مواجه هستیم، هزینه‌ها بسیار سنگین است و از لحاظ مالی باید اسپانسرها حمایت کنند، مخصوصا بازیکنان بانوانی که به مسابقات اعزام می‌شوند.

وی افزود: نفرات برتر طبق امتیاز طبقه‌بندی می‌شوند، اما کیفیت مسابقات بسیار خوب بود و باشگاهی که میزبان مسابقات رنکینگ اسنوکر را داشت از لحاظ امکانات و پذیرایی فوق‌العاده بود. بازیکنان که با تمرین، پیشرفت خیلی خوبی داشتند.

این اسنوکرباز با اشاره به اینکه در حال حاضر برای اصفهان فقط دو باشگاه است که بانوان می‌توانند در ساعات مشخص و با محدودیت تمرین و بازی کنند، تصریح کرد: واقعا دو باشگاه کم و سخت است و تایم تمرین کردن برای ما که بازیکن ملی پوش هستیم، خوب نیست. ساعت ورود برای باشگاه‌ها محدود است، اگر باشگاه‌های بیشتر مخصوص بانوان باشد آن‌ها می‌توانند تایم خود را هر ساعت که بخواهند هماهنگ کنند.

نایب قهرمان رنکینگ اسنوکر ادامه داد: هنوز این رشته ورزشی در جای خود قرار نگرفته است، ولی می‌تواند پیشرفت خوبی برای بانوان باشد. من امیدوارم در سال‌های پیش رو این اتفاق بیافتد که بانوان بتوانند در رشته رنکینگ اسنوکر فعالیت داشته باشند.

 حسنی تاکیدکرد: این رشته ورزشی از اصفهان فقط دو نفر هستند، ولی از شهرهای دیگر حداقل چهار نفر بازیکن به مسابقات اعزام می‌شوند.

او با اشاره به اینکه حدود سه ماه دیگر مسابقات قهرمان کشوری در پیش رو داریم، ولی هنوز مشخص نیست که در کدام استان مسابقات رنکینگ اسنوکر برگزار شود، اضافه کرد: مسابقات جهانی قطر است، ولی من به علت مشکلات شخصی خود نمی‌توانم برای این مسابقات اعزام شوم، اما احتمال دارد در سال جدید مسابقات جهانی دیگری نیز داشته باشیم که امیدوارم بتوانم خود را آماده کنم.

انتهای پیام

",sports,
95,"





ایسنا/خوزستان بانوی مدال آور در بازی های دو و میدانی پاراآسیایی هانگژو می گوید از مسئولان استان خوزستان، بسیار گله دارد.
                                


الهام صالحی در گفت و گو با ایسنا درباره سطح بازی های دو و میدانی پاراآسیایی در هانگژو، اظهارکرد: سطح مسابقات بالا بود چرا که رقبای من همان رقبای مسابقات جهانی بودند. با توجه به اینکه با حریف ازبکستانی کری‌خوانی داشتم، خیلی خوشحالم که توانستم در پرتاب وزنه او را پشت سر بگذارم و قهرمان شوم. همچنین خوشحالم که در پرتاب نیزه هم به مدال برنز رسیدم. 

وی خاطرنشان کرد: فکر نمی‌کردم که در این دوره از رقابت‌ها بتوانم به مدال طلای پرتاب وزنه برسم. من خیلی بیش از حد تلاش کرده بودم و رکوردم به صورتی بود که پیش‌بینی کسب مدال را داشتم .

دارنده دو مدال بازی‌های پاراآسیایی هانگژو در پاسخ به این سؤال که انتظار شما از مسئولان چیست؟ گفت: از مسئولان خیلی انتظار دارم اما نکته مهم این است که اصلاً توجه نمی‌کنند. حدود چهار ماه پیش در مسابقات جهانی پاریس شرکت کردم و در پرتاب نیزه نایب قهرمان شدم اما مسئولان نه به استقبال من آمدند و نه حمایت و توجه داشتند. یعنی کاملا همه چیز برای آن‌ها بی‌اهمیت بود. از همه مسئولان استان خوزستان بسیار گلایه دارم. 

وی بیان کرد: من طی شش ماه آینده باید تلاشم را خیلی بیشتر کنم زیرا مسابقات جهانی ژاپن و بعد از آن پاراالمپیک را در پیش دارم. البته تلاش من صد درصد است و از خودم کاملا مطمئن هستم اما انگیزه می‌ماند که باید مسئولان کمی توجه کنند تا من ورزشکار انگیزه بیشتری داشته باشم و بهتر بتوانم تلاش کنم.

صالحی در واکنش به این سؤال که آیا امکانات تمرینی شما مناسب و استاندارد است؟ عنوان کرد: امکانات من خیلی ناچیز و محدود هستند ولی انگیزه و علاقه‌ام است که باعث می‌شود ادامه دهم، وگرنه به نظر من برخی مسئولان ورزش را بی‌ارزش می‌دانند. من اصلا با تجهیزات استاندارد تمرین نمی‌کنم و اگر در مکانی که من تمرین می‌کنم حضور پیدا کنید و وسایل بدنسازی و تمرینی‌ام را ببینید خودتان تعجب می‌کنید که من چطور با این وسایل توانسته‌ام مدال طلای پاراآسیایی را کسب کنم.

انتهای پیام

",sports,
96,"





سرمربی تیم ملی فوتبال بانوان می‌گوید در آینده فوتبال بانوان ایران حرفهای زیادی در آسیا خواهد داشت.
                                


به گزار ش‌ ایسنا و به نقل از سایت رسمی فدراسیون فوتبال، مریم آزمون در کنفرانس خبری بعد از بازی برابر چین تایپه گفت: در ابتدا یک‌ خدا قوت به تمام شاگردانم و کادر فنی می‌گویم. تمام برنامه‌هایی که در این بازی داشتیم، بچه‌ها به خوبی در زمین پیاده کردند. در بازی اول برابر استرالیا می‌دانستیم با تیم قوی و سرسختی مسابقه داریم.  در دیدار امروز برابر چین تایپه علاوه بر اینکه خط دفاع را کنترل کردیم، موقعیت های زیادی روی دروازه حریف خلق کردیم. سه موقعیت جدی در نیمه دوم داشتیم و می‌توانستیم برنده بازی باشیم.

آزمون اضافه کرد: بازیکنان چین تایپه بسیار سرعتی بودند. در این دو روز سعی کردیم با ریکاوری مناسب، بازیکنان را برای مسابقه امروز آماده کنیم. دو تعویض اجباری داشتیم و بازیکنان جوانتر را به جای آنها به زمین آوردیم، بعد از آن سعی کردیم بازی را کنترل کنیم.

آزمون در ادامه بیان کرد: تیم ملی فوتبال بانوان ایران در مسابقات جام ملت های آسیا ۲۰۲۲ - هند با چین تایپه همگروه بود و ۵ گل از این تیم دریافت کرده بود، البته آن زمان من سرمربی این تیم نبودم. ولی امروز شاهد این پیشرفت بودیم و مطمئنا در آینده فوتبال بانوان ایران حرفهای زیادی در آسیا خواهد داشت. زمانی که هدایت تیم ملی ایران را بر عهده گرفتم، سعی کردم ساختار سازی کنم. هدف اصلی ما امروز این بود که بازی را به چین تایپه واگذار نکنیم و چهره جدید فوتبال بانوان ایران را به همگان نشان دهیم.

سرمربی تیم ملی فوتبال بانوان درباره اینکه دروازه بان ایران به عنوان بهترین بازیکن زمین انتخاب شد، گفت:  از وقتی که زهرا خواجوی دروازه بان تیم های ملی فوتبال جوانان و زیر ۲۳ سال بود او را کاملا می‌شناسم. جدا از تمرین تیمی خودش به صورت انفرادی نیز تمرینات روزانه اش را منظم پیگیری می‌کند. او انگیزه بسیار زیادی دارد. همین طور سطح فوتبالش هم خیلی بالاست و نقطه قوت تیم ملی ایران است. وقتی در درون دروازه قرار می‌گیرد، همه ما یک اطمینان خاطری داریم.

وی در پایان درباره بازی آخر برابر فیلیپین گفت: ما امروز بازی این تیم را برابر استرالیا در ورزشگاه دیدیم.  ۸ گل از میزبان دریافت کرد. مطمئنا با تمام قوا به مصاف فیلیپین می رویم و می خواهیم سربلند از زمین مسابقه بیرون بیاییم.

انتهای پیام

",sports,
97,"





ایسنا/خوزستان بانوی خوزستانی که مدال طلایش در بازی‌های پاراآسیایی هانگژو پس گرفته شد، در واکنش به این اتفاق با بغض و اشکی که در چشمانش جمع شده بود، بازهم این اقدام را بی عدالتی دانست.
                                


هاشمیه متقیان که امروز (هفتم آبان ماه) به همراه سایر دو و میدانی کاران خوزستانی شرکت کننده در بازی های پاراآسیایی وارد اهواز شد و مورد استقبال قرار گرفت، در جمع خبرنگاران اظهارکرد: مسابقات در سطح بالایی برگزار شد اما مسوولان برگزارکننده یکسری ضعف ها داشتند؛ به طور مثال برای حضور ما در کال روم یا استادیوم به خوبی راهنمایی صورت نمی گرفت و زبان انگلیسی هم بلد نبودند.

به گزارش ایسنا، وی درباره پس گرفتن مدال طلایش در ماده F۵۶ پرتاب نیزه، عنوان کرد: من سر زمان مشخص شده در محل مسابقه حضور پیدا کردم و سرداور حضور من و دیگر ورزشکار ایرانی را در مسابقه تایید کرد و مسابقه هم انجام شد و حتی رکورد پاراآسیایی را در ماده و کلاس خودم ارتقا دادم.

چین قانون را زیر پا گذاشت

دارنده مدال طلای پرتاب نیزه پارالمپیک توکیو افزود: اما موقع اهدای مدال به من گفته شد که چین اعتراض کرده است که شما به موقع در کال روم نبودید و سرداور نباید به شما اجازه کار می داد. تیم چین از نفوذ خود استفاده کرد و قانون را زیر پا گذاشت و رقیب من که اهل کشور چین بود و سوم شد توانست من و دیگر نماینده ایران را که اول و دوم شده بودیم، کنار بگذارد و خودش قهرمان شود.

وی تاکید کرد: دقیقا با بی عدالتی مدال من و دیگر ورزشکار ایرانی پس گرفته شد.

متقیان در واکنش به این که با گذشت چند روز از این اتفاق، همچنان با اشک در چشم و بغض صحبت می کند، گفت: من خیلی داغون شدم چون چنین قانونی نداریم که ورزشکار وارد کال روم شده و مسابقه هم برگزار شود و از او تست دوپینگ نیز گرفته و حکم قهرمانی اش صادر شود و بعد بگویند فلان تیم اعتراض کرده است و مدال تان پس گرفته می شود. مگر چنین چیزی را داریم؟

به پس گرفتن طلایم خوشبینم

وی عنوان کرد: کمیته ملی پارالمپیک پیگیر این موضوع است و به فدراسیون جهانی اعتراض کرده است و قرار است مسئولان مربوطه در دادگاه تجدیدنظر بررسی کنند. من به این که مدال طلایم را پس بگیرم و یکسری اتفاقات خوب رقم بخورد، امیدوار و خوشبین هستم.

بیشتر:

استقبال پرشور از مدال‌آوران خوزستانی‌ در بازی‌های پاراآسیایی

داستان اشک و لبخند خوزستانی‌ها در هانگژو

انتهای پیام

",sports,
98,"





تیم ملی فوتبال زنان ایران در دومین دیدار خود از انتخابی المپیک مقابل چین‌تایپه به تساوی بدون گل رضایت داد.
                                


به گزارش ایسنا، تیم ملی فوتبال زنان ایران در ادامه مرحله دوم رقابت‌های انتخابی المپیک از ساعت ۱۳ و ۴۰ دقیقه امروز (یکشنبه، هفتم آبان) به مصاف چین‌تایپه رفت و به تساوی بدون گل رضایت داد. 

زهرا خواجوی، بهناز طاهرخانی، فاطمه امینه برازجانی، زهرا سربالی، مونا حمودی، حدیث بساط شیر، ملیکا محمدی، زهرا قنبری (کاپیتان)، شبنم بهشت، افسانه چترنور و نگین زندی در ترکیب ابتدایی تیم ایران قرار داشتند.

نیمه اول 

بازیکن چین‌تایپه در دقیقه ۱۵ روی یک ضدحمله، دفاع ایران را جا گذاشت و در موقعیت تک به تک با دروازه ایران قرار گرفت. زهرا خواجوی با خروج به موقع از دروازه توپ را بیرون زد.  

حملات چین‌تایپه بیشتر شد و در دقیقه ۱۹ بازیکن این تیم از بیرون محوطه جریمه شوت زد که با برخورد به تیرک دروازه ایران بیرون رفت.  

حدیث بساط‌شیر مصدوم شد و در دقیقه ۳۳ با برانکارد به خارج از زمین منتقل شد. گلنوش خسروی به جای او به زمین آمد. دقایقی بعد شبنم بهشت نیز از ناحیه ساق پا احساس ناراحتی کرد و قادر به ادامه مسابقه نبود. زینب عباسپور جای او را در زمین گرفت.  

نگین زندی در دقیقه ۴۲ با یک توپ‌ربایی خود را به محوطه جریمه چین‌تایپه رساند اما دفاع حریف توپ را به کرنر زد.  

نیمه اول با تساوی بدون گل به پایان رسید.  

نیمه دوم 

بازیکن چین‌تایپه در دقیقه ۴۸ خواجوی را دریبل زد و در حالی که دروازه ایران خالی بود، بهناز طاهرخانی با تکل به موقع توپ را راهی کرنر کرد.  

در دقیقه ۷۲ ایران به محوطه جریمه تایپه سانتر کرد که دروازه‌بان این تیم توپ را گرفت. چترنور برای اینکه برای بازیکنمان ایران زمان بخرد تا برگردد، جلو دروازه‌بان تایپه ایستاد و او را به زمین زد. دروازه‌بان تایپه هم بعد از اینکه از زمین بلند شد به شانه چترنور ضربه زد و مهاجم ایران را به زمین زد. داور بازی به موقع در این صحنه حاضر شد و مانع از این شد که درگیری ادامه پیدا کند. 

دو تیم موقعیت‌هایی را روی دروازه هم ایجاد کردند اما موفق به گلزنی نشدند و بازی با تساوی بدون گل به پایان رسید. 

در این بازی زهرا خواجوی عملکرد خوبی داشت و بارها مانع از باز شدن دروازه خود شد تا از سوی کمیته برگزاری مسابقات به عنوان بهترین بازیکن زمین انتخاب شود.  

آمار مالکیت توپ در این بازی ۶۶ به ۳۴ به سود چین تایپه بود. تایپه نیز ۵۵۸ پاس در مقابل ۲۹۴ پاس ایران داشت. در آمار شوت به دروازه نیز ۱۸ به ۳ به سود تایپه بود.



تیم ملی ایران در گروه A این رقابت‌ها با تیم‌های استرالیا، چین‌تایپه و فیلیپین همگروه است. ملی‌پوشان ایران در اولین مسابقه مقابل استرالیا شکست خورند و با چین‌تایپه هم مساوی کردند. آنها در آخرین مسابقه خود چهارشنبه، ‌ دهم آبان به مصاف فیلیپین می‌رود.  

مرحله دوم رقابت‌های انتخابی المپیک در سه گروه چهار تیمی برگزار می‌شود که در پایان تیم‌های برتر سه گروه به همراه یکی از بهترین تیم‌های دوم به دور نهایی صعود می‌کنند.  

انتهای پیام

",sports,
99,"





ملی‌پوش قایقرانی اسلالوم ایران در مسابقات قهرمانی آسیا و انتخابی المپیک نهم شد و به سهمیه المپیک پاریس نرسید.
                                


به گزارش ایسنا، مسابقات قایقرانی اسلالوم قهرمانی آسیا و انتخابی المپیک قاره‌ای در توکیو ژاپن برگزار شد که نماینده ایران نهم شد و به سهمیه المپیک قاره آسیا نرسید.

رکسانا رازقیان تنها نماینده ایران در این رقابت‌ها در مسابقات امروز ابتدا در دور نیمه‌نهایی رقابت کرد و پس از قرارگیری در بین ده قایقران برتر راهی فینال شد.

در فینال، رازقیان در رقابت با سه نماینده چین، سه ورزشکار از ژاپن، دو ورزشکار از چین تایپه و نماینده قزاقستان با زمان ۱۵۲.۹۵ ثانیه جایگاه نهم را کسب کرد.

ورزشکاران چین، ژاپن و چین‌تایپه در این رقابت اول تا سوم شدند و سهمیه قاره‌ آسیا در کایاک بانوان به چین رسید.

در کایاک بانوان این رقابت ۱۴ ورزشکار از کشورهای چین، ژاپن، چین تایپه، قزاقستان، تایلند و ایران حضور داشتند.

انتهای پیام

",sports,
100,"





مربی تیم زنان ایران از شرایط مساعد فوتبالیست های زن در ایران سخن گفت و تاکید کرد این تیم با شجاعت برابر استرالیا بازی کرد.
                                


به گزارش ایسنا و به نقل از سایت brisbanetimes، بسیاری از بازیکنان تیم زنان استرالیا زمانی که بازیکنان ایرانی‌ شروع به صرف شام کردند، به خواب عمیقی فرو رفته بودند. تمرین ساعت ۸:۳۰ شب تمام شد و بعد از ساعت ۱۰:۱۵ بوفه همچنان باز بود.  مریم آزمون مربی ایران نمی‌تواند متوجه شود که چرا در شهر پرت مغازه‌ها زود بسته می‌شوند. برخی از خیابان‌های شهر زادگاهش رشت، در کنار دریای خزر، تمام شب باز هستند.

او می گوید: «بیرون کباب می‌خوریم. کباب دوست دارید؟  هیچ کس اینجا نیست. زمان خواب او  ۱.۳۰ صبح است. ""شاید چهارشنبه و جمعه، تمام شب بیدار باشند."" به او می‌گویم که ساعت خواب من ۱۰ شب است. او اشاره می کند که ۹ دقیقه دیگر مانده تا ۱۰ شب و با صدای بلند امیدوار است که من بالش همراهم آورده باشم.

مریم آزمون در مورد لیگ داخلی زنان در ایران و تلاش برای جستجوی دختران با استعداد صحبت کرد. پس از اینکه تیم رده ۶۳ او برابر استرالیا تیم یازدهم جهان تنها دو گل دریافت کرد، او درخواست سلفی با تونی گوستاوسون مربی تیم و سام کر کرد.

او پنجشنبه شب و پس از شکست ۲-۰ تیم ملی فوتبال زنان ایران مقابل استرالیا در مقدماتی انتخابی المپیک گفت: اگر بخواهم با شما صادق باشم، ما این بازیکنان را فقط در تلویزیون دیده‌ایم و می دانیم که آنها بسیار قوی هستند. زمانی که ما می‌خواستیم به بهترین بازیکنان زن فوتبال برای سایت فیفا رای دهیم، من به سام کر رای دادم. من واقعاً او را دوست دارم اما به بازیکنانم گفتم که این افتخار شماست که مقابل آنها بازی کنید. لطفا از آنها نترسید و تمام تلاش خود را بکنید. بازیکنان من از آنها نترسیدند. بازیکنانم با شجاعت بازی کردند، چون ما نماینده ۸۰ میلیون نفر در ایران هستیم و نیمی از آنها باید زن باشند و برای ما دعا می کنند. به همین دلیل فکر می‌کنم بازیکنانم برای بازی مقابل استرالیا شجاع بودند.

تشکیلات ملی فوتبال بانوان ایران پس از انقلاب از سال ۲۰۰۵ فعال شده است.  کتایون خسرویار ایرانی-آمریکایی برای اولین بار در تعطیلات خانوادگی به ایران سفر کرد و در نهایت به تهران رفت و کاپیتان تیم ملی شد. اولین قدم زمانی برداشته شد که اردن از ایران دعوت کرد تا تیمی را برای شرکت در مسابقات قهرمانی فوتبال زنان غرب آسیا در سال ۲۰۰۵ بفرستد.

در دومین دوره حضور ایراندوست بود که ایران به جام ملت‌های آسیا ۲۰۲۲ هند راه یافت که در اولین بازی برابر هند به تساوی رسید و سپس مقابل چین و تایوان شکست خورد. با این حال، این یک لحظه تاریخی بود و او نه تنها به عنوان یک مربی با هوش تاکتیکی، بلکه به عنوان فردی برای تغییر فرهنگ فوتبال زنان در داخل ایران مورد ستایش قرار گرفت.  

قبل از کنفرانس مطبوعاتی پیش از مسابقات این هفته، به خبرنگاران اطلاع داده شد که به هرگونه سوال سیاسی جواب داده نخواهد شد.

آزمون در پاسخ به این سوال که از درک دنیا از کشورش، خوب یا بد،  چه احساسی دارد، گفت: شاید از بیرون، چیز دیگری ببینید. وقتی ما را می بینید، اینجا هستیم و فوتبال بازی می کنیم. ما زنان در ایران این فرصت را داریم که فوتبال بازی کنیم که ممکن است در برخی کشورها این فرصت وجود نداشته باشد.

فکر می‌کنم وقتی از بیرون می‌بینید و اخبار را می‌شنوید اینطور نیست. ما فقط به فوتبال و وضعیت زنان فکر می‌کنیم. بازیکنان فوتبال خیلی خوب هستند و ما امنیت خوبی برای بازی داریم و درگیر چیزهای دیگر نیستیم. 

انتهای پیام

",sports,
101,"
همشهری آنلاین- تیم ملی ایران همان طور که پیش‌بینی می‌شد با برتری مطلق مقابل هنگ‌کنگ به پیروزی رسید و گام اول را در راه صعود به جام‌جهانی ۲۰۲۶ محکم برداشت. ایران که در تاریخ فوتبالش همیشه مقابل هنگ‌کنگ برنده بوده و رکورد صد درصد پیروزی را مقابل این تیم در اختیار دارد این بار پرگل‌تر و قاطع‌تر از همیشه این حریف را شکست داد. در ۶بازی گذشته این دو تیم، هنگ‌کنگ همیشه با ۲ یا ۳گل مقابل ایران شکست خورده بود. ۴پیروزی ۲ بر صفر، یک پیروزی ۳ بر صفر و یک پیروزی ۳ بر یک تمام کارنامه تقابل‌های این دو تیم را شکل می‌داد و آن برد ۳ بر یک که تنها گل تاریخ هنگ‌کنگ مقابل ایران به ثمر رسید در آخرین بازی دو تیم بود که همین ۲سال قبل در بحرین برگزار شد. در آن بازی هدایت تیم ملی ایران بر عهده دراگان اسکوچیچ بود اما پنجشنبه گذشته امیر قلعه‌نویی در اولین رویارویی‌اش با هنگ‌کنگی‌ها پرگل‌ترین برد تاریخ ایران را مقابل این تیم رقم زد.

۱۱ بر صفر به سود ایران

تیم قلعه‌نویی در مصاف با حریف همیشه‌بازنده آمارهای جالبی به جا گذاشت تا حدی که تعداد شوت‌های داخل چارچوب در پایان این مسابقه ۱۱ بر صفر به سود ایران بود. یعنی ایران به اندازه تعداد بازیکنانش شوت داخل چارچوب داشت اما هنگ‌کنگ حتی یک بار هم نتوانست دروازه ایران را به خطر بیاندازد. هنگ‌کنگ کلا ۲بار در این بازی موقعیت شوت زدن پیدا کرد که هیچ یک از آنها داخل چارچوب نبودند. تعداد کل ضربات ایران هم ۱۸شوت بوده که برتری مطلق سفیدپوشان را نشان می‌دهد. با این وضعیت امید گل ایران در سایت متریکا ۳.۴۸ محاسبه شده، یعنی تیم میزبان به اندازه زدن ۳.۴۸گل موقعیت ایجاد کرده و ثبت ۴گل برای این تیم تقریبا عادلانه و منطقی است. امید گل هنگ‌کنگ هم در این مسابقه ۰.۰۶ بود که رقم نازل و بسیار عجیبی است. ایران در مالکیت توپ هم ۷۰ به ۳۰ برتری داشت و در مقابل ۲۳۱پاس هنگ‌کنگی‌ها توانست ۶۳۹پاس با دقت ۸۵درصد ردوبدل کند.

سردار و سامان، کنار مهدی

بهترین بازیکن دیدار ایران و هنگ‌کنگ، سردار آزمون بود که از سایت متریکا نمره ۸.۷۰ را دریافت کرد. سردار شروع درخشانی در این مسابقه داشت و بازی با ۲گل او در همان ۱۵دقیقه ابتدایی آغاز شد. او در نیمه دوم می‌توانست هت‌تریک خودش را کامل کند اما تصمیم گرفت به مهدی طارمی پاس بدهد و گل طارمی آفساید گرفته شد. سردار در ادامه هم نتوانست سومین گل خودش را بزند اما یک پاس گل داد و در نهایت با ۴شوت، ۲گل و یک پاس گل به نمره ۸.۷۰ رسید و بهترین بازیکن ایران از دید متریکا شد. بعد از او مهدی طارمی با نمره ۸.۵۲ دومین بازیکن برتر زمین بود. طارمی بالاترین تعداد شوت را در این بازی به خودش اختصاص داد. او ۷بار به سمت دروازه هنگ‌کنگ ضربه زد که بیشتر از هر بازیکن دیگری بود. از این ۷شوت، ۵شوت او داخل چارچوب بودند اما فقط یکی از آنها تبدیل به گل شد. طارمی هم مثل آزمون یک پاس کلیدی داشت که تبدیل به پاس گل شد. با اینکه گل چهارم ایران را رامین رضاییان زد اما سومین بازیکن ایران که از امتیاز ۸ عبور کرده و جزو ۳بازیکن برتر زمین شده او نیست. سومین بازیکن برتر ایران سامان قدوس بود که بیشتر از تمام هافبک‌های تیم ملی عملکرد دفاعی داشت و ۲پاس کلیدی هم داد تا به نمره ۸.۰۸ برسد. سایر بازیکنان ایران نمره‌ زیر ۸ داشتند اما به‌جز امید ابراهیمی که فقط ۲۰دقیقه بازی کرد نمره هیچ بازیکنی زیر ۷ نبود.

",sports,
102,"
همشهری آنلاین- دو برد دلچسب و یک شکست نزدیک، تیم ملی زیر ‌۱۷سال ایران را از دور گروهی جام‌جهانی عبور داد. این تیم حتی شایستگی بیشتری از ایستادن در جایگاه سوم داشت اما بر خلاف آنچه تصور می‌شد، مراکش به جای اسپانیا در مقابل ایران قرار گرفت. خاطرمان هست که آخرین تجربه برخورد با این کشور در رده ملی، یک حماسه بزرگ برای فوتبال ایران ساخت.

دبل امیرمحمد

شروع تیم ملی در برابر کالدونیای جدید، توفانی به نظر می‌رسید. ایران در همان ۱۵دقیقه اول، چند بخت کلیدی برای گلزنی ساخت و چندین بار دروازه حریف را با خطر روبه‌رو کرد. سرانجام در دقیقه۱۷ امیرمحمد رزاق‌نیا با یک ضربه سر توپ را از خط دروازه حریف عبور داد تا بالاخره دروازه رقیب اقیانوسیه‌ای تیم ملی باز شود. در اواسط نیمه اول، ایران صاحب یک ضربه پنالتی هم شد که اسماعیل قلی‌زاده نتوانست آن را به گل تبدیل کند. تنها چند لحظه بعد اما روی کرنر ارسالی نیما اندرز و ضربه سر ناقص ابوالفضل موردی، باز هم این رزاق‌نیا بود که توانست در این بازی دبل کند. نمایش عالی رزاق‌نیا برد تیم ملی را با وجود زدن گل‌های کم قطعی کرد تا صعود ایران به مرحله بعدی در همان نیمه اول کاملا مسجل شود.

این سرهای طلایی!

تیم حسین عبدی در نیمه دوم هم فشار زیادی به حریف آورد اما در گلزنی زیاد موفق نشان نداد. ایران موقعیت‌های زیادی را خراب کرد و نتوانست مثل انگلیس و برزیل، گل‌های زیادی به این حریف بزند. سرانجام این رضا غندی‌پور بود که با یک ضربه سر که شبیه گل اول به نظر می‌رسید، لایه‌ دفاعی حریف را شکست. شاید اگر در این بازی سانترهای بیشتری انجام می‌دادیم، گل‌های بیشتری را نیز به حریف می‌زدیم.

موثر مثل کسری

ستاره تیم ملی نوجوانان ایران در جاکارتا، به‌خاطر مصدومیتی که دارد نمی‌تواند ۹۰دقیقه برای تیم عبدی به میدان برود. با این حال او هر وقت به زمین می‌آید درخشش را آغاز می‌کند. کسری طاهری روی گل‌های چهارم و پنجم تیم ملی در این بازی تاثیر زیادی داشت. او با سماجتش موجب گلزنی محمد عسگری شد و سپس گل پنجم را با یک ضربه دقیق وارد دروازه حریف کرد. موتور کسری کاملا روشن شده بود و اگر این بازی ۱۰دقیقه دیگر ادامه داشت، اصلا بعید نبود تیم ملی بتواند حریف را دورقمی کند.

متخصصان ضدحمله!

از همان ابتدا هم قابل پیش‌بینی بود که تیم ملی نتواند گل‌های زیادی به نیوکالدونیا بزند. چرا که تخصص تیم حسین عبدی، اساسا ضدحمله ‌زدن است. این تیم در زمینه خلق موقعیت و بازی از عقب زمین به خوبی ضدحمله‌هایش نیست و همین مسئله موجب شد ایران نتواند به اندازه آن دو تیم در این جدال گل بزند. با این حال رسیدن به ۶امتیاز در این گروه و زدن ۹گل در ۳بازی، اتفاق کاملا مثبتی برای این تیم خواهد بود.

این میزبانی بحث‌برانگیز

باران شدید در ورزشگاه‌ها، پای ثابت همه بازی‌های ایران در جام‌جهانی شده است. دیگر اگر یک بازی جام‌جهانی نوجوانان را بدون باران تماشا کنیم، تعجب خواهیم کرد. بارش شدید و همیشگی باران در کنار کیفیت نه‌چندان خوب چمن‌ها، روی سطح بازی‌ها تاثیر منفی گذاشته است. به نظر می‌رسد اندونزی، انتخاب چندان خوبی برای میزبانی این تورنمنت با این تعداد تیم نبوده است.

زندگی در گروه مرگ

پس از اعلام قرعه‌کشی جام‌جهانی نوجوانان، تصور نمی‌شد ایران شانسی برای رسیدن به مرحله بعدی داشته باشد اما این اتفاق سرانجام رخ داد و تیم حسین عبدی توانست از گروه مرگ صعود کند. این صعود بدون شکست دادن برزیل در بازی بزرگ اول ممکن نمی‌شد. اگر ایران در آن بازی به برتری نمی‌رسید، نمی‌توانست راهی مرحله بعدی شود. آن برد هیجان‌انگیز و فراموش‌نشدنی، کلید طلایی یک صعود جذاب به شمار می‌رفت.

حریف بعدی تیم ملی کیست؟

در این گروه سخت، ۳تیم ۶امتیازی شدند. برزیل در روز پایانی با شکست دادن انگلیس، جایگاه دومش را حفظ کرد. این نتیجه شاید برای تیم ملی ایران کمی حسرت‌برانگیز بود. تیمی که برزیل را برده، قطعا توانایی شکست دادن انگلیس را هم داشت. ایران حتی اگر با انگلیس مساوی می‌کرد و آن گل لحظه‌آخری را نمی‌خورد، حالا صدرنشین گروهش شده بود. با این وجود، حریف بعدی تیم ملی حریف مناسبی به نظر می‌رسد. با توجه به صعود تیم ملی ژاپن به عنوان یکی از تیم‌های برتر سوم، ایران در مرحله بعدی با صدرنشین گروه اول یعنی مراکش مسابقه می‌دهد. حریفی که در دور گروهی، دو پیروزی مقابل پاناما و اندونزی و یک شکست مقابل اکوادور داشته و اصلا شکست‌ناپذیر به نظر نمی‌رسد.

",sports,
103,"
همشهری آنلاین- سعید شیرینی پیشکسوت پرسپولیس درباره حواشی به وجود آمده در چند روز گذشته بیان داشت: نباید فراموش کنیم که تیم پرسپولیس مانند خانواده ماست؛ در نتیجه سرمربی و بازیکنانش نیز فرزندان این خانواده هستند که اکنون پیراهن سرخ و مقدس باشگاه پرسپولیس را بر تن دارند. قطعاً به یاد داریم که این کادر فنی و بازیکنان در سالیان گذشته تمام تلاش خود را برای برافراشته ماندن پرچم سرخ پرسپولیس به کار بستند و افتخارات قابل احترامی را کسب نموده‌اند.

شیرینی با ذکر این نکنه مهم که شرکت پیشکسوتان کهن به خود اجازه نمی‌دهد در امور مدیریتی باشگاه پرسپولیس مداخله مستقیم داشته باشد اضافه کرد: اما توصیه ما به زحمتکشان باشگاه پرسپولیس این است که موضوعات را طوری مدیریت کنند که به‌صورت مسالمت‌آمیز، درون خانواده حل شود و اسرار خانواده به بیرون درز پیدا نکند تا شاهد اظهار نظرهای حاشیه برانگیز در خصوص آنها نباشیم.

مدیر شرکت پیشکسوتان کهن افزود: یحیی و شاگردانش فرزندان خانواده بزرگ پرسپولیس هستند و پیشکسوتان باشگاه پرسپولیس به عنوان بزرگان این خانواده به هیچ وجه پشت فرزندان خود را خالی نمی‌کنند. به هر حال دغدغه تمام این افراد موفقیت باشگاه پرسپولیس است و حتی آن پیشکسوتانی که نگاهی نقادانه به وضعیت موجود دارند، تمام فکر و ذکرشان چیزی جز موفقیت تیم محبوبشان نیست. در هر صورت امیدواریم با یک مدیریت درست وضعیت موجود به نحو شایسته و درخور نام بزرگ پرسپولیس ختم بخیر شود و بهانه‌ای برای اتحاد دوباره و سرافرازی در جایگاه همیشه بالای پرسپولیس گردد و این وظیفه مدیریت باشگاه است که این وضعیت را سامان دهد.

از سویی انتظار داریم رفتارهای احساسی باعث هتک حرمت پیشکسوتان و بزرگان این باشگاه نشود. چرا که کمافی‌السابق پیشکسوتان در این ماجرا برای تیم «بزرگی» می‌کنند تا بتوانیم دست در دست یکدیگر با کلیدواژه مشترک «اتحاد» پیرامون نام ارزشمند خانواده بزرگ پرسپولیس قوی‌تر از قبل به مسیر موفقیت بازگردیم. یادمان باشد که بزرگ‌تر همیشه بزرگ‌تر است و از کودکی به ما آموختند که اگر پدر روی دلسوزی فریادی می‌زند فقط نگاه کنیم و مستقل از اینکه حق دارد یا ندارد سکوت کنیم چون بزرگ‌تر است.

شرکت پیشکسوتان کهن پرسپولیس امیدوار است مجدداً آرامش به اردوی سرخپوشان بازگردد و بدیهی است که تمام ارکان این باشگاه از مدیریت گرفته تا پیشکسوتان، کادر فنی و بازیکنان باید تمام تلاش خود را به کار ببندند تا ناکامی‌های گذشته را جبران کنند و مجدداً در مسیر خلق افتخار برای پرسپولیس بزرگ قدم بردارند.

",sports,
104,"
به گزارش همشهری آنلاین، تیم ملی فوتبال نوجوانان کشورمان از ساعت ۱۵:۳۰ امروز در آخرین دیدار خود در مرحله گروهی جام جهانی زیر ۱۷ سال به میزبانی ورزشگاه جالاک هاروپات باندونگ به مصاف نیو کالدونیا رفت که این بازی با برتری ۵ بر صفر ایران تمام شد.

با این نتیجه ایران ۶ امتیازی شده و با تفاضل گل کمتر نسبت به انگلیس و برزیل به عنوان تیم سوم راهی مرحله بعدی شد.

با نتایج امروز به احتمال فراوان ایران در مرحله بعدی باید به مصاف مراکش، صدرنشین گروه A برود.

داور: ایوو مندز(بولیوی)

کمک‌ها: کارلوس تاپیا و راجر اوریانا(بولیوی)

کارت زرد: علیرضا همایی‌فرد از ایران/ اینینه هونا از نیو کالدونیا

کارت قرمز: -

گل: امیر محمد رزاقی‌نیا(۱۷ و ۳۴) رضا غندی‌پور(۷۶) محمد عسگری(۶+۹۰) و کسری طاهری(۸+۹۰) برای ایران

ترکیب ایران: آرشا شکوری،عرفان درویش عالی،حسام نفری،نیما اندرز(۵۶_ محمد عسگری)،علیرضا همایی فرد،امیر محمد رزاقی نیا،ابوالفضل زمانی(۸۲_ علیرضا شریفی)، یعقوب براجعه،ماهان صادقی(۶۸_ ابوالفضل ذلیخایی)، اسماعیل قلی زاده(۴۶_ کسری طاهری) و ابوالفضل موردی(۵۶_ رضا غندی‌پور)

سرمربی: حسین عبدی

ترکیب نیوکالدونیا: نیکولاس کوتران، بایرون گوهوپه(۵۷_داوید چاما) گرگوری دیکو، وادریا هانیه، اینینه هونا، نوما پامانی(۶۸_ کیلیان ویاکو)، باپتیست کوتران(۶۸_ جین فیلیپ آنجکستین)، آنتونی لوی(۵۷_ رونالد انگانیانه)، جیسریم اوپا، جین یوس سایکو(۷۴_ سیمون یو)، پائول کائزه

سرمربی: لئوناردو لوپز

شرح گل‌ها 

دقیقه ۱۷ اسماعیل قلی زاده با ارسال پاس در عمق ماهان صادقی را به توپ رساند و ارسال چیپ این بازیکن از سمت چپ با ضربه سر امیر محمد رزاقی‌نیا به گل اول ایران تبدیل شد.

دقیقه ۳۴ ارسال کرنر نیما اندرز از سمت راست با ضربه سر ابوالفضل موردی همراه شد و در ادامه رزاقی‌نیا با یک ضربه نوک پای دقیق گل دوم خودش و ایران را به ثمر رساند.

دقیقه ۷۶ این بار ارسال یعقوب براجعه از سمت چپ سبب شد رضا غندی‌پور با یک ضربه سر دقیق گل سوم را وارد دروازه نیوکالدونیا کند.

دقیقه ۶+۹۰ ارسال ذلیخایی از سمت چپ با ضربه سر کسری طاهری به تیر افقی دروازه حریف برخورد کرد و در ادامه پس از یک کش و قوس درون محوطه جریمه نیو کالدونیا، محمد عسگری با یک ضربه پای چپ محکم گل چهارم ایران را به ثمر رساند.

دقیقه ۸+۹۰ کسری طاهری در مصاف تک به تک با کوتران توپ را به گوشه سمت راست دروازه نیوکالدونیا فرستاد تا به این شکل گل پنجم ایران به ثمر برسد.

ایران در دقیقه ۲۵ صاحب یک ضربه پنالتی شد. در این لحظه داور بولیویایی پس از برخورد پای هونا به صورت اسماعیل قلی‌زاده به سراغ سیستم VAR رفت و با بررسی این حرکت برای تیم کشورمان پنالتی گرفت. خود قلی‌زاده پشت این ضربه ایستاد اما توپ را برخلاف جهت حرکت دروازه‌بان حریف به تیر عمودی سمت چپ زد.

در بازی همزمان نیز برزیل ۲ بر یک انگلیس را مغلوب کرد تا با تفاضل بهتر از ایران و ضعیف‌تر نسبت به سه شیر راهی مرحله بعدی شود. کائو الیاس(۴۳) و دا ماتا(۵۴) برای سلسائو و جوئل اندالا(۷۱_ پنالتی) برای انگلیس موفق به گلزنی شدند.

",sports,
105,"
علی‌اصغر درویش – همشهری‌آنلاین : تیم پرسپولیس در ۱۰سال گذشته همواره یکی از مدعیان اصلی قهرمانی در لیگ برتر بوده و چند سال متوالی به این عنوان نیز دست پیدا کرده است. تیم یحیی گل‌محمدی که فصل گذشته جام قهرمانی لیگ برتر، جام حذفی و سوپرجام را تصاحب کرد، ظاهرا این فصل به مشکل خورده است. این تیم از هفته هشتم با توقف در خانه ملوان روند نزولی پیدا کرد و در ورزشگاه آزادی مقابل تیم قعرنشین صنعت نفت ۲ امتیاز دیگر را از دست داد تا درنهایت در هفته دهم و قبل از تعطیلات دوباره لیگ در اصفهان نخستین شکست فصل را مقابل سپاهان تجربه کند. «حمید درخشان» کارشناس فوتبال از لحاظ فنی درباره نتایج اخیر پرسپولیس صحبت‌هایی را مطرح کرده است. او با اشاره به نتایج اخیر پرسپولیس گفت:«از بازی با ملوان پرسپولیس شروع به افت کرد و این روند هفته به هفته ادامه پیدا کرد تا درنهایت به شکست مقابل سپاهان منجر شد.»

عوامل تاثیرگذار

از نظر درخشان چند عامل در شکست قرمزها تاثیرگذار بوده است: «پرسپولیس چند بازیکن مصدوم داشت و سرماخوردگی چند نفر دیگر در تیم هم مزید بر علت شد اما نه تا این حد که دچار افت اینچنینی شود.»

تغییرات مهم

او درباره مسایل فنی هم توضیحاتی برای ارائه دارد. یکی از موضوعات از نگاه درخشان شکل بازی تیم است: «شکل بازی پرسپولیس ایراد پیدا کرده که مهمتر از همه مشکلات همین مساله است و باید هرچه زودتر تغییر کند ضمن اینکه در چیدمان بازیکنان نیز اشکالاتی وجود دارد.»

مالکیت

درخشان ایراد فنی دیگری هم از تیم می‌گیرد: «استفاده درست از مالکیت توپ می‌تواند به پرسپولیس کمک کند. مالکیت داشتن فقط در عرض و عقب زمین نیست و زمانی مالکیت توپ ارزشمند است که تیم در عمق دفاع حریف برود و خطرآفرین شود.»



تمرین

و اما تمرین؛ درخشان این موضوع را هم در نوع بازی و نتایج تیم بی‌تاثیر نمی‌داند: «نوع بازی پرسپولیس قابل قبول نیست و می‌توان گفت ۱۰ تا ۱۵ عوامل حاشیه‌ای روی نتایج تاثیر می‌گذارد و بیشتر به نوع تمرین کردن بازیکنان و برنامه‌هایی که در آن اجرا می‌شود بستگی دارد.«

ضعف گلزنی

و مشکل اصلی تیم که همه می‌دانند؛ گلزنی. او مساله را کمبود مهاجم نمی‌داند و مشکل را جای دیگری می‌بیند: «پرسپولیس مهره‌های خوبی دار د اما خط هافبک مهاجمان را در موقعیت گل قرار نمی‌دهد و همین باعث می‌شود مهاجمی مثل شهاب زاهدی عصبی شده و با آن حرکت در بازی با سپاهان اخراج شود. درکل پرسپولیس برنامه اجرایی برای موقعیت‌سازی ندارد و زمانیکه مقابل سپاهان یک هیچ عقب بود توپ را به کناره‌ها برد و از بازی مستقیم استفاده کرد که این تاکتیک هم جوابگو نبود.»

راهکار

درخشان برای بهتر شدن وضعیت تیم پیشنهادهایی هم دارد: «اگر تغییرات تاکتیکی در پرسپولیس به وجود نیاید این تیم گرفتار می‌شود به این دلیل که حریفان دست پرسپولیس را خوانده‌اند. پس باید نوع نگرش و تمرین‌ها عوض شود. باید مسیر دیگری را برای بازی انتخاب کنند؛جابه‌جایی بازیکنان با ارزیابی و بازنگری دوباره در سیستم بازی.»

",sports,
106,"
به گزارش ""ورزش سه""، علیرضا جهانبخش ستاره تیم ملی ایران در اواسط نیمه دوم دیدار روز گذشته مقابل هنگ‌کنگ دچار مصدومیت شد و زمین بازی را ترک کرد. او در دقیقه 75 بعد از یک استارت سریع در ناحیه همسترینگ احساس سوزش کرد و سریعا از کادرفنی خواست تعویضش کنند.

جهانبخش در این صحنه جای خود را به رضا اسدی داد و هنگام بیرون رفتن از زمین با ناراحتی شدید این کار را انجام داد. ستاره ایرانی فاینورد هلند هنگام بیرون آمدن از زمین از فرط ناراحتی بطری آب را به زمین کوبید تا مشخصا خودش بداند که به دلیل این مصدومیت مدتی دور از فوتبال خواهد بود.

 جهانبخش بعد از بازی از پای خود MRI گرفته و جواب آن تا بعدا به دست پزشکان تیم ملی می‌رسید اما با توجه به تجربه زود فهمید که اوضاع کمی وخیم است و کوبیدن آن بطری به زمین هم ناشی از همین بود.

ستاره تیم ملی به واسطه این مصدومیت دیدار با ازبکستان را از دست داده و به هلند برمی‌گردد تا کارش را زیرنظر پزشکان فاینورد دنبال کند.

او حداقل دو هفته از میدان دور خواهد بود تا به فهرست ستارگان مصدوم این فیفا دی، مثل سون هیونگ مین، کاماوینگا و وینیسیوس اضافه شود.

بیشتر بخوانید: 

قلعه نویی شبانه ستاره پرسپولیسی را کنار گذاشت | رفتار غیر حرفه ای و خشم امیر

",sports,
107,"
به گزارش همشهری آنلاین، حسین عبدی سرمربی تیم زیر ۱۷ سال ایران امروز در آستانه دیدار با نیوکالندونیا در جام جهانی در گفت‌وگویی با برنامه ورزش و مردم شرکت کرد. عبدی که بارها بابت شکست تیم ایران مقابل انگلیس از مردم ایران عذرخواهی کرده بود، بار دیگر این کار را در شبکه یک سیما تکرار کرد تا با واکنش جالب پیمان یوسفی مجری برنامه ورزش و مردم مواجه شود.

یوسفی خطاب به عبدی گفت: «آقای عبدی، آیا اجداد شما ژاپنی هستند؟ معمولا ما ایرانی‌ها چیزی به اسم عذرخواهی نمی‌شناسیم و هیچ وقت مقصر نیستیم؛ همیشه زمین و تیم مقابل مقصر هستند و این عذرخواهی کردن‌های شما برای ما عجیب است. تیتر مصاحبه‌های شما ژاپنی است!»

این مسئله با لبخند سرمربی تیم زیر ۱۷ سال ایران مواجه شد؛ عبدی در پاسخ گفت: «اولا که بگویم اصالت ما از استان اردبیل است و ما ایرانی هستیم. فوتبال ما حاشیه‌های زیادی دارد، ما تصمیم گرفتیم کاری انجام بدهیم که ماندگار شود و حتی این نگرش را خودمان هم ایجاد کردیم. این که ما عذرخواهی کردیم حق طبیعی مردم ایران است. عذرخواهی ما به دلیل این بود که ما می‌توانستیم انگلیس قهرمان جهان را ببریم اما شکست خوردیم؛ عذرخواهی ما به دلیل این نبود که بد بازی کردیم، بلکه برای این بود که می‌توانستیم انگلیس را ببریم و وظیفه خودمان را انجام بدهیم که نشد.»

",sports,
108,"
به گزارش همشهری آنلاین، در اواخر نیمه نخست دیدار برابر تراکتور بود که محمدحسین مرادمند پس از آسیب‌دیدگی، روی زمین افتاد و کادرپزشکی نیز بالای سر او حاضر شد. با وجود انتقال این مدافع به خارج از زمین، اما مرادمند دوباره به میدان بازگشت تا به بازی ادامه دهد.

اما مصدومیت این بازیکن جدی بود و او دوباره روی زمین افتاد و در نهایت جای خود را به امید حامدی‌فر داد. پس از آن اعلام شد که مدافع آبی‌ها از ناحیه رباط داخلی دچار آسیب‌دیدگی شده و ممکن است چند ماه را از میادین به دور باشد و دربی را نیز از دست بدهد.

در همین راستا، محمد نوازی، یکی از دستیاران نکونام در گفت‌وگو با برنامه ورزشگاه، درخصوص آخرین وضعیت مرادمند به صحبت پرداخت و اعلام کرد که این بازیکن ممکن است تا سه هفته از میادین به دور باشد.

نوازی گفت: شرایط مرادمند هنوز مساعد نیست. او تحت نظر کادرپزشکی روند درمانش را طی می‌کند و امیدواریم که هر چه سریع‌تر به تمرینات و بازی‌ها بازگردد. مشکل خاصی نیست ولی فکر می‌کنم او دو، سه هفته از میادین به دور باشد. مرادمند یکی از بازیکنان خیلی خوب ماست و پشتکار دارد و ان‌شاءالله هر چه زودتر به میادین بازگردد.

با توجه به اینکه استقلال باید ۲۷ روز دیگر در دربی پایتخت به مصاف پرسپولیس برود، ممکن است که مرادمند این بازی را از دست بدهد. باید دید که روند درمان این بازیکن چگونه انجام خواهد شد و آیا کادرپزشکی می‌تواند او را به این مسابقه حساس برساند یا خیر.

",sports,
109,"
به گزارش همشهری آنلاین، پرسپولیس این روزها در موقعیت متفاوتی قرار گرفته که در سال‌های اخیر کمتر به آن دچار شده است. دو تساوی پیاپی برابر ملوان و صنعت نفت که با یک تساوی برابر استقلال تاجیکستان در لیگ قهرمانان آسیا همراه بود و در ادامه باخت برابر سپاهان که باعث شد اولین شکست سرخپوشان پایتخت در لیگ بیست و سوم رقم بخورد.

شرایطی که انتقادها از قرمزها و یحیی گل‌محمدی را به دنبال داشته و بسیاری با دید تردید به ادامه راه این تیم در راه کسب عنوان قهرمانی نگاه کنند. وضعیتی که سبب شده مدیریت پرسپولیس هم به عنوان جریمه ۱۰ درصد از قرارداد بازیکنان و کادرفنی این تیم را کسر و بخشیده شدن آن را به موفقیت در بازی‌های آینده به خصوص دیدار با النصر منوط دانسته است.

اما پرسپولیس در حالی در این وضعیت بغرنج گیر افتاده که شرایط این تیم بی‌شباهت به وضعیت قرمزها در لیگ بیستم نیست.

شاگردان گل‌محمدی در حالی آن دوره از رقابت‌ها را آغاز کردند که پس از دو برد و دو مساوی، باید در فینال لیگ قهرمانان آسیا برابر اولسان هیوندای قرار می‌گرفتند. دیداری که قرمزها آن را با نتیجه ۲-۱ به نماینده کره‌جنوبی واگذار کردند تا برای دومین بار شانس قهرمانی آسیا را از دست بدهند.

این ناکامی ضربه روحی بدی به پرسپولیسی‌ها وارد کرد تا جایی که این تیم در چهار بازی بعدی‌اش در لیگ برتر، چهار تساوی برابر نساجی (۱-۱)، ذوب‌آهن (۱-۱)، سپاهان (صفر- صفر) و استقلال (۲-۲) به دست آورد تا گل‌محمدی برای اولین بار در پنج بازی پیاپی نتواند تیمش را به پیروزی برساند.

حالا هم شرایطی مشابه با سه سال پیش برای سرخپوشان به وجود آمده و باید دید یحیی و شاگردانش می‌توانند از این مهلکه سخت به سلامت عبور کنند یا خیر.

نکته جالب اینکه پرسپولیس که حالا با ۱۷ امتیاز در رده سوم جدول رده بندی قرار دارد، در همان لیگ بیستم هم اولین بار در هفته پانزدهم به صدر رسید که بعد از دو هفته آن را از دست داد و از هفته بیست و چهارم به بعد بود که دوباره به صدر برگشت و در نهایت عنوان قهرمانی لیگ را از آن خود کرد و حالا باید دید این شرایط دوباره برای این تیم تکرار خواهد شد یا خیر.

",sports,
110,"
به گزارش همشهری آنلاین، امید ابراهیمی در بخشی از مصاحبه‌اش پس از دیدار ایران و هنگ‌کنگ درباره دعوت دوباره‌اش به تیم ملی توسط امیر قلعه‌نویی عنوان کرد: حضور در بازی‌های ملی همیشه برای من موجب افتخار است و وقتی هم به تیم ملی دعوت شدم، سعی کردم با تمام افتخار بیایم، عملکرد خوبی داشته باشم و به تیم کمک کنم.

او ادامه داد: امروز اولین بازی دور مقدماتی جام جهانی بود؛ همیشه مسابقات اول شرایط خاص خود را دارد ولی مهم‌ترین اتفاق این است که توانستیم سه امتیاز را بگیریم و به استقبال دیدار آینده مقابل ازبکستان برویم.

این ملی‌پوش ایران در خصوص غیبت در جام جهانی 2022 به دلیل آسیب‌دیدگی و بازگشت دوباره به تیم ملی ابراز کرد: امروز که از بازی بیرون آمدم، از درون خوشحالی خیلی خاصی داشتم چون آخرین بار که برای تیم ملی از زمین بیرون آمدم، اتفاق خیلی بدی برای من افتاد و قبل از جام جهانی مصدوم شدم. همه هم می‌دانند آن زمان شرایطم خیلی خوب بود و اگر به جام جهانی می‌رفتم، بازی می‌کردم. با این وجود خوشحال هستم که امروز سالم از زمین بیرون آمدم و پس از یک سال توانستم دوباره برای تیم ملی بازی کنم.

ابراهیمی در پاسخ به سوالی مبنی بر اینکه آیا با حضور قلعه‌نویی هم‌دلی در تیم ملی بیشتر شده یا نه، اظهار کرد: بله 100 درصد. نیازی نیست من درباره آقای قلعه‌نویی صحبت کنم و کل فوتبال ایشان را می‌شناسند، چراکه حدود ۲۵ سال است که در فوتبال ایران هستند.

او یادآور شد: ارادات خاصی به ایشان دارم و همیشه گفته‌ام که مدیون امیرخان هستم و چه باشم و نباشم برای‌شان آرزوی موفقیت دارم. آقای قلعه‌نویی با توجه به تجربه و شخصیتی که دارد، تیم را یک‌دل کرده و بازیکنان هم دوست دارند که این هم‌دلی اتفاق خوبی برای تیم ملی در جام ملت‌ها رقم بزند.

",sports,
111,"
به گزارش همشهری آنلاین، کیم کارداشیان یکی از محبوب‌ترین و پردرآمدترین سلبریتی‌های جهان است. او به تازگی به دلیل علاقه سنت، پسرش، به فوتبال، چند مسابقه را از نزدیک تماشا کرده و با بازیکنان معروفی مانند مسی و نیمار ارتباط برقرار کرده است. در گفت‌وگوی جدیدی که از کارداشیان پخش شده، او در مورد اولین تجربیاتش در راه فوتبالی شدن صحبت کرده است.

«من در ایتالیا بودم و ناگهان ارلینگ هالند را دیدم. هیجان‌زده شدم و به سمت او رفتم. به سرعت با پسرم تماس تصویری گرفتم تا به او بگویم همین الان چه کسی را دیده‌ام. خیلی هیجان داشتم و مثل یک بازنده به نظر می‌رسیدم.»

او در ادامه به بحث درباره تیم موردعلاقه پسرش پرداخت و اینجا بود که سوتی‌اش باعث شد به صفحات ترول با موضوغ فوتبال راه پیدا کند.

«پسر من عاشق فوتبال است. هر فوتبالی که از بازیکنان موردعلاقه‌اش پخش شود را تماشا می‌کند. من هم مجبورم به‌خاطر او فوتبال ببینم و با بازیکن‌های موردعلاقه‌اش آشنا شوم.

او به‌شدت عاشق کریستیانو رونالدو است و به همین دلیل ما قطعا هوادار اینتر میامی هستیم. بازی چند تیم را از نزدیک دیده‌ایم. مثلا پاری‌سن‌ژرمن که هواداران زیادی آمده بودند و آرسنال که فضای بسیار متفاوتی داشت. همه چیز خوب بود.»

",sports,
112,"
به گزارس همشهری آنلاین، یک روز بعد از نامه جنجالی و سرگشاده بازیکنان پرسپولیس، تمرین این تیم پشت درهای بسته و در حالتی خاص برگزار شد. نکته مهم اینکه برگزاری این تمرین کاملا تحت‌تاثیر اتفاقات تمرین روز گذشته قرار داشت و هواداران پرسپولیس نیز از صبح امروز پیگیر اخبار پیرامون پایان اعتصاب سرخپوشان بودند.

روز گذشته در حالی که مدیررسانه پرسپولیس از هواداران این تیم دعوت کرد تا برای تماشای تمرین ساعت ۱۱:۳۰ در ورزشگاه کاظمی باشند اما باوجود حضور خبرنگاران، بازیکنان جلسه چهار ساعته‌ای را در رختکن برگزار کرده و در نهایت نیز حاضر به تمرین نشدند تا مشخص شود نسبت به جریمه ده درصدی اعتراض دارند.

اما این پایان کار نبود و ساعتی بعد در نامه‌ای که در اختیار ""ورزش سه"" قرار گرفت، بازیکنان پرسپولیس گلایه تند و باورنکردنی را نسبت به مدیریت باشگاه مطرح کردند و با کلیدواژه‌هایی چون «دشمن»، «بهانه‌جو» و «ناتوان» به رضا درویش حمله کردند و حتی از او خواستند که اگر توانایی حل مشکلات را ندارد، از عرصه کنار برود.

البته این اولین‌باری نبود که بازیکنان پرسپولیس علیه هیئت‌مدیره و مدیرعامل باشگاه موضع‌گیری کردند اما شاید نخستین‌باری بود که با این ادبیات و لحن متفاوت به تیم مدیریتی باشگاه حمله و حتی از عدم برگزاری اردو و جذب اسپانسر هم گلایه کردند تا فصل جدیدی در ارتباط علنی بین بازیکن و باشگاه را باز کنند.

البته خواندن این نامه طولانی شاید از حوصله بسیاری از هواداران پرسپولیس خارج باشد اما بد نیست نگاهی به مهم‌ترین نکات آن بیاندازید:

از سوی باشگاه پاداشی برای سه قهرمانی‌ در نظر گرفته نشد که هیچ، حتی به‌خود زحمت ندادند با حضور در رختکن، چه بعد از قهرمانی و چه در تمرینات پیش‌فصل، یک خسته نباشید به اعضای تیم بگویند.

ما از مدیرعاملی که بعد از کسب سه‌گانه، بارها در رسانه‌ها مصاحبه کرد که ای کاش قهرمان نمی‌شدیم (!) دیگر توقع هیچ احترام و رفتار درستی نداریم. شما که از پرداخت آپشن‌های ساده قرارداد اعضای تیم عاجزید، چطور خودتان را مناسب جایگاه مدیریت باشگاه بزرگ پرسپولیس می‌دانید؟

مدیریت باشگاه در تمرینات پیش‌فصل چندین‌بار وعده داد که آپشن‌های قراردادها حتما تا قبل از شروع لیگ پرداخت می‌شود. وعده‌ای که متاسفانه فقط در حد دروغ بود. دست آخر بعد از آن‌همه دروغ و با تأخیر فراوان، فقط ۵۰ درصد آپشن‌های قراردادها پرداخت شد! در ابتدای فصل قرار بود برای آماده‌سازی بهتر به اردوی خارجی برویم که ضعف مدیریتی این‌جا هم گریبان تیم را گرفت.

چرا باشگاهی مثل پرسپولیس نباید چند اسپانسر و حامی مالی قوی داشته باشد؟ چرا باوجود گذشت ۹ هفته از لیگ، هیچ برنامه‌ای برای استفاده از فضای پشت پیراهن و سایر بسترهای تبلیغاتی نیست؟

ما سه روز در تاجیکستان بودیم، اما به‌خاطر برنامه‌ریزی غلط باشگاه و برنامه فشرده بازی‌های داخلی و آسیایی، دو شب استراحت و خواب را از دست دادیم، چرا که ساعت پروازها در بدترین زمان ممکن بود.

هنوز که هنوز است باورمان نمی‌شود که به‌خاطر اولین باخت بعد از ۲۰ بازی داخلی باشگاه، تیم را ۱۰ درصد جریمه کرده باشد! به که بگوییم که هیئت مدیره‌ای داریم که نمی‌دانند جریمه اعضای تیم حتی اگر در قراردادشان آمده باشد هم غیرقانونی است؟!

چرا سال گذشته که در خانه به همین تیم باختیم تیم را جریمه نکردید؟ چون مطمئن بودید که قهرمان نمی‌شویم؟ چرا اینقدر راحت تیم را به حاشیه بردید؟ مطمئنید که شما دشمن پرسپولیس نیستید؟

مدیران باشگاه حتی از پرداخت یک پاداش ساده با مبلغ بسیار کم بعد از بردهای تیم عاجز بودند و بهانه آوردند که با پرداخت پاداش مخالفت شده! پس چطور باشگاه‌های دیگر چنین مشکلی ندارند؟!

نداشتن زمین تمرین دوم، قطع شدن چندباره غذای تیم، عدم تأمین به‌موقع لباس برای اعضای تیم و... مسائل دیگری است که در این ماه‌ها با آن روبه‌رو بوده‌ایم.

آیا خود را برای نشستن بر صندلی مدیریت بزرگ‌ترین باشگاه ایران مناسب می‌دانید؟ اگر نمی‌توانید، فضا را باز کنید تا یک مدیر دلسوز که از قهرمانی تیمش‌ ناراحت نشود و توان درآمدزایی داشته باشد، بیاید و به پرسپولیس کمک کند.

با این حال اما نکته مهم سکوت معنادار مدیریت باشگاه پرسپولیس در واکنش به اعتصاب و سپس نامه شدیداللحن بازیکنان این تیم بود که اساسا حضور رضا درویش روی صندلی مدیرعاملی را هدف گرفته بودند. درویش البته به‌شدت از این تصمیم بازیکنان خشمگین شد اما باتوجه به فضای موجود و فاصله اندک تا دیدار با النصر ترجیح داد که سکوت کرده و به حواشی دامن نزند.

یک روز بعد از اعتصاب و نامه جنجالی، تمرین تیم پرسپولیس با حضور تمام نفرات (غیر از ملی پوشان و خارجی‌ها) برگزار شد.

درویش که همچنان حمایت اکثریت هیئت‌مدیره را پشت سر خود دارد، سیاستگذاری رسانه‌ای باشگاه را نیز به شکلی تعیین کرد که در مورد اعتصاب و نامه فعلا هیچ واکنشی بیرون نیاید تا احتمالا در آینده به این موضوع رسیدگی کند.

بعد از ۴۸ ساعت جنجالی، حالا پرسپولیس تقریبا و حداقل در ظاهر به ساحل آرامش رسیده اما برای اطلاع از عمق تندی موجود در این نامه کافی است نگاهی به اعتراض هماهنگی قبلی (مصاحبه بعد از بازی تراکتور) بیاندازید تا ببینید حالا لحن اعتراض چقدر تغییر کرده و تا چه میزان رضا درویش مورد حمله و هجوم بازیکنان قرار گرفته است.

با این حال اکنون طرفین کاملا به‌دنبال یک راه صلح و آشتی هستند چرا که این درگیری‌ها چندان به مذاق هواداران پرسپولیس هم خوش نیامده و آن‌ها با بدبینی واکنش بازیکنان و بی‌عملی باشگاه را دنبال می‌کنند و به نظر می‌رسد طرفین باید به یک راه‌حل میانه برسند. از یک سو رضا درویش همچنان حمایت اکثریت هیئت‌مدیره را پشت سر خود دارد و از سوی دیگر این بازیکنان تمام سرمایه پرسپولیس برای این فصل دشوار هستند و طبیعتا و حداقل فعلا، زور یکی برای حذف یا زیر فشار قرار دادن دیگری نخواهد چربید (هرچند که احتمالا درویش در قبال بازیکنان چنین فکری هم نداشته باشد).

یحیی گل‌محمدی که قرار روز گذشته با خبرنگاران مصاحبه کند، بعد از اتفاقات اخیر سکوت کاملی در این مورد داشته است.

فراموش نکنید با تمام اختلافی که ممکن است در هیئت‌مدیره وجود داشته باشد، اعضای تیم مدیریتی باشگاه کاملا پشت درویش هستند و حتی ممکن است در روزهای آینده دیدگاه خود را به صورت علنی در این مورد ابراز کنند.

بنابراین در روزهای آینده باید منتظر ماند و دید که باشگاه پرسپولیس و بازیکنان این تیم چه واکنشی به یک‌دیگر خواهند داشت و چگونه به تعادل و صلح خواهند رسید. احتمالا تقابل با رونالدو و انتظارات هواداران، تنها چیزی است که آن‌ها را به یک‌دیگر نزدیک خواهد کرد.

",sports,
113,"
به گزارش همشهری آنلاین، سعید عزت‌اللهی پس از حضور ثابت در ترکیب تیم ملی ایران در نخستین مسابقه مرحله مقدماتی جام جهانی ۲۰۲۶ ابراز کرد: بازی خوبی بود. به عنوان نخستین دیدار در دور مقدماتی با نتیجه خوبی به برتری رسیدیم و عملکرد قابل قبولی ارائه کردیم.

او ادامه داد: هنگ‌کنگ هم تیم قابل احترام، دونده و جنگنده بود و با تمام وجود کار کرد که جا دارد به آن‌ها به‌خاطر این نمایش تبریک بگویم ولی بچه‌های ما کلاس کار و عملکرد بهتر بودند و نتیجه را گرفتند و حالا باید خودمان را آماده دیدار با ازبکستان کنیم.

شماره ۶ تیم ایران با بیان اینکه جو فعلی تیم ملی خیلی بهتر شده، ابراز کرد: همیشه وقتی کادر فنی جدید وارد می‌شود زمان می‌برد تا از نظر تاکتیکی و ذهنی با بازیکنان شناخت پیدا کند ولی فکر می‌کنم همین حالا رفاقت و صمیمیت در تیم ملی شکل گرفته و به این مسئله نیاز داریم تا روز به روز این صمیمیت و رفاقت بیشتر شود، تا جام ملت‌های آسیا ادامه پیدا کند و آن نتیجه مدنظر مردم ایران و شایسته تیم ملی را کسب کنیم.

عزت اللهی تاکید کرد: هنگ‌کنگ به هیچ عنوان تیم دست و پا بسته‌ای نبود. کاملا در زمین احساس می‌کردم که آن‌ها درون زمین با تمام وجودشان بازی می‌کردند. این مسابقه کمک خواهد کرد تا در دیدارهای آینده با آنالیز بهتری در زمین قرار بگیریم.

او یادآور شد: جا دارد از همه بانوان و آقایان عزیز که امروز به ورزشگاه آزادی آمدند و این جو خوب را به وجود آوردند و به ما انرژی مضاعف دادند، تشکر کنم و امیدوارم ما هم با تلاش خودمان مزد این زحمات را بدهیم.

این ملی پوش با اشاره به در پیش بودن جام ملت‌های آسیا گفت: همیشه یک سری چالش‌ها برای تیم ملی وجود دارد، اما به عنوان یک ملی پوش معتقدم در یک ماه آینده نیاز داریم تا تمام کشور دست به دست هم بدهند تا بتوانیم نتیجه در خور شأن تیم ملی بگیریم.

عزت اللهی در خصوص وضعیت فنی خودش عنوان کرد: همه شرایط خوب است و تمام تلاشم را انجام می‌دهم تا به باشگاه وایله و تیم ملی کمک کنم و قراردادم با وایله نیز تا پایان فصل است.

",sports,
114,"
به گزارش همشهری آنلاین، بخش رسانه‌ای تیم ملی از کنار گذاشته شدن نوراللهی از بین ملی‌پوشان به دلیل رفتار غیرحرفه‌ای و به منظور حفظ اتحاد تیمی خبر داد.

احمد نوراللهی جزو ۷ بازیکنی بود که با نظر امیر قلعه‌نویی در فهرست تیم ملی برای این بازی قرار نگرفت.

 ظاهرا نوراللهی پس از مطلع شدن از غیبت خود در لیست ۲۳ نفره تیم ملی برای بازی حاضر نشده همراه سایر نفرات روی سکو بنشیند که این امر منجر به عصبانیت سرمربی تیم ملی شده است. به همین دلیل او از اردو کنار گذاشته شده است.

",sports,
115,"
به گزارش همشهری آنلاین بخش رسانه‌ای تیم ملی فوتبال اعلام کرد به منظور حفظ اتحاد تیمی و در پی رفتار غیرحرفه‌ای احمد نوراللهی و با تصمیم کادر فنی، این بازیکن از تیم ملی کنار گذاشته شد.

",sports,
116,"
به گزارش همشهری آنلاین به نقل از فارس بخش رسانه‌ای تیم ملی فوتبال اعلام کرد به منظور حفظ اتحاد تیمی و در پی رفتار غیرحرفه‌ای احمد نوراللهی و با تصمیم کادر فنی، این بازیکن از تیم ملی کنار گذاشته شد.

",sports,
117,"
به گزارش همشهری آنلاین سردار آزمون بعد از پیروزی 4 بر صفر مقابل هنگ‌کنگ در جمع خبرنگاران اظهار داشت: مقابل چنین تیم‌هایی بازی سخت است ما می‌دانستیم برنده می‌شویم. طبیعت فوتبال است که اینگونه بازی‌ها برای ما سخت می‌شود. به بازیکنان تبریک می‌گویم. 

وی در مورد اینکه با زدن یک گل دیگر گلزن‌ترین تیم ملی در کنار کریم باقری خواهید شد، گفت: باعث افتخار است که کنارشان بایستم و عدد گل‌هایم بیشتر از کریم باقری و علی دایی نشود.

آزمون در مورد بازی هفته آینده با ازبکستان گفت: بازی سختی است. تیم ملی برای بازی با ازبکستان آماده است. 

وی در مورد اینکه فرصت هتریک داشتید اما پاس دادید، گفت: من آنچه چیزی که خیال تیم را صددرصد راحت می‌کند را باید ببینیم. 

",sports,
118,"
به گزارش همشهری آنلاین امیر قلعه نویی در کنفرانس خبری پس از دیدار ایران و هنگ کنگ اظهار داشت: تبریک می‌گویم. بازی خوبی انجام دادیم و چند نکته خوب هم در این بازی بود. یکی این بود که بچه‌ها نسبت به هم خیلی گذشت داشتند. توپ‌هایی که خودشان می‌توانستند به گل تبدیل کنند به هم تیمی خودشان می‌دادند. این برد اصلی ما بود.

*مقداری از روی شکم سیری بازی کردیم

وی افزود: خیلی خوب شروع کردیم و به گل رسیدیم. مقداری از روی شکم سیری بازی کردیم ولی در نیمه دوم موقعیت‌های خوبی داشتیم. از یک قدم، 6قدم و تک به تک هم نزدیم. در مجموع هم در ساختار دفاع و هم در ایجاد موقعیت و یک بازی هجومی خیلی خوب بودیم. مقابل این تیم‌ها که لایه‌های دفاعی فشرده دارند، بازی کردن سخت تر است اما موقعیت‌های زیادی ایجاد کردیم، می‌توانستیم گل‌های بیشتری هم بزنیم. با اینحال خداراشکر با یک بازی هجومی 4 گل زدیم. از همه تماشاگران به خصوص بانوان که خیلی خوب تشویق کردند، تشکر می‌کنیم.

مشکلاتی وجود دارد اما همدل هستیم

سرمربی تیم‌ملی در پاسخ به این سوال که آیا بازی با تیم‌هایی مانند هنگ‌کنگ و ازبکستان به تیم‌ملی کمک می‌کند و اینکه مهم‌ترین دغدغه او چیست؟ گفت: کلیت قضیه این است که همه مجموعه در حال تلاش هستند. از راس فدراسیون تا کادر فنی ولی یکسری مشکلات وجود دارد. مهم این است که در همه مشکلات، همدل هستیم. تلاشمان را می‌کنیم تا مردم را خوشحال کنیم. خیلی مشکلات داریم که نمی‌شود در این کنفرانس گفت ولی مهم این است که همه بازیکنان تلاش می‌کنند.

او افزود: آقای تاج به دنبال برطرف کردن مشکلات است. مهم این است که مجموعه ما یک تیم واحد شده است. همه دوست دارند تیم‌ملی‌شان نتیجه خوبی می‌گیرد. مهمتر از همه بازیکنان بزرگ ما هستند که کمک زیادی به ما می‌کنند. شما در بازی این گذشت‌ها را هم دیدید. مثلا سردار می‌توانست هت‌تریک کند ولی گذشت کرد و داد به طارمی که متاسفانه آفساید شد. ما چه از نظر فنی و چه از نظر اخلاقی به آن چیزی که می‌خواهیم رسیده‌ایم ولی فوتبال در داخل زمین است. امیدوارم بتوانیم مردم را خوشحال کنیم. من به مردم قول می‌دهم که تمام مجموعه با تمام توان برای مردم و کشورشان می‌جنگند.

واکنش به ادعای سرمربی هنگ کنگ

سرمربی تیم‌ملی درباره اظهارات سرمربی هنگ کنگ مبنی بر این که ایران در دو بازی آینده هم مشکلی نخواهد داشت، گفت: در آسیا فوتبال در حال پیشرفت است. تیم‌ها به هم نزدیک شده‌اند و مثل قبل نیست که ایران ۱۷ گل به مالدیو بزند. آنها فوتبال را مقوله‌ای می‌دانند که می‌تواند به جامعه‌شان کمک کند. آنها فوتبال را یک فرصت می‌بینند. اینکه بگوییم در هر بازی از قبل برنده‌ هستیم درست نیست. ما باید قدرت تاکتیکی‌مان را تا حدی بالا ببریم که آن‌ را در هر بازی دیکته کنیم. چه بخواهد جلوی ژاپن باشد چه هنگ‌کنگ.

قلعه‌نویی درباره فریادش بر سر بازیکنان پس از گل سوم ایران توضیح داد: مربی عادت دارد که جنب و جوش کند. ما باید با این حرکات نظم تیمی‌مان را در دفاع و حمله ایجاد کنیم. بحث من گل نبود، بحث من این بود که روند بازی را به شکل خودش برگردانم. ما از الان باید نهادینه کنیم که هر فرصتی آخرین فرصت است که بازیکنان نهایت استفاده را ببرند. این خوب است که ما بعد از هر برد به سراغ گل بعدی می‌رویم.

او در ادامه در پاسخ به این سوال که بهتر نبود به بازیکنان جوان مانند حسین‌نژاد بیشتر بازی داده می‌شد؟ تصریح کرد: اجازه دهید ما تصمیم‌گیری کنیم چون ما در تمرینات هستیم. حداقل من این کار را بلد هستم و در گذشته انجام داده‌ام. بازیکنان جوان باید کم‌کم وارد زمین شوند تا وقتی ۹۰ دقیقه بازی کردند، دیگر بیرون نیایند. البته قبول دارم که در این بازی‌ها باید به آنها بیشتر فرصت داده شود ولی بعضی مواقع این بازی‌ها گره می‌خورد.

",sports,
119,"
تیم ملی فوتبال ایران امشب (پنجشنبه) در چارچوب اولین بازی از مرحله اول انتخابی جام جهانی ۲۰۲۶ با نتیجه ۴ بر صفر هنگ‌کنگ را شکست داد. یورن اندرسن، سرمربی تیم ملی فوتبال هنگ‌کنگ در نشست خبری پس از بازی اظهار کرد: به ایران بابت پیروزی ۴ بر صفر تبریک می‌گویم. ایران تیمی قوی با بازیکنان خوب است که به آن کمک می‌کنند تا به قدرتی که الان می‌شناسیم، برسد.

او افزود: ما تلاش کردیم که گل‌های زیادی دریافت نکنیم. در نیمه اول گل بسیار ساده‌ای خوردیم. شاید این ما را تا حدودی کشت. به مرور بهتر شدیم. در نیمه دوم بیشتر از دو، سه شانس گل‌زنی به دست نیاوردند. با این حال در آخر بازی دو گل دریافت کردیم. ما دو گل بی‌اهمیت دیگر دریافت کردیم. برای من خودرن تنها گل از ایران نتیجه خوبی است.

سرمربی هنگ‌کنگ درباره دلیل دفاعی بازی نکردن تیمش مقابل ایران گفت: من دو سال است که در هنگ‌کنگ هستم. از زمانی که آمدم سعی کردم سبک بازی این تیم را که دفاعی بود عوض کنم و بیشتر تهاجمی و با پرس از بالا بازی کنیم تا به موفقیت‌های بیشتری دست پیدا کنیم. با این حال فاصله بین هنگ‌کنگ و ایران اجازه نداد که تهاجمی بازی کنیم.

اندرسن ادامه داد: ما در این بازی از تمام بازیکنان اصلی‌مان برخوردار نبودیم. نمی‌گویم که خیلی بازیکنان سطح بالایی داریم ولی ۵، ۶ بازیکنمان به دلیل مصدومیت و موارد دیگر در این بازی حضور نداشتند. ما باید از این بازی درس بگیریم. ما دو بازی دیگر با ایران داریم.

",sports,
120,"
به گزارش همشهری آنلاین مسابقات وزنه‌برداری قهرمانی جوانان جهان از فردا (چهارشنبه) در شهر گوادالاخارا مکزیک آغاز می‌شود و تیم پسران ایران با ۱۰ وزنه‌بردار در این مسابقات شرکت کرده است.

در بخش مردان ۲۸ کشور حضور دارند و سه کشور ایران، مکزیک و آمریکا با ترکیب کامل و ۱۰ نفره در این مسابقات شرکت کرده‌اند.

از میان نمایندگان ایران تنها علیرضا یوسفی در دسته فوق سنگین صدرنشین گروه خود است و شانس کسب مدال طلا دارد.

دو وزنه‌بردار ایران در دسته ۸۹ کیلوگرم هم در گروه B وزنه می‌زنند.

چین غایب بزرگ مسابقات قهرمانی جوانان جهان است.

رکورد ورودی نمایندگان ایران به شرح زیر است:

دسته ۸۱ کیلوگرم

در گروه A این وزن، ۱۰ وزنه بردار رقابت دارند. ایران دو نماینده دارد.

 رکورد ورودی ایلیا صالحی پور و عبدالله بیرانوند ۳۳۰ کیلوگرم است.

بیشترین رکورد ورودی: تورایف از ترکمنستان با رکورد ۳۴۰ کیلوگرم

دسته ۸۹ کیلوگرم

دو نماینده ایران در گروه B دارد. ۱۱ نفر در گروه B وزنه می زنند.

رکورد ورودی امیرمحمد سلیمانی ۳۲۶ کیلوگرم و حمیدرضا زارعی ۳۳۰ کیلوگرم است.

دسته ۹۶ کیلوگرم

۱۳ وزنه‌بردار در گروه A رقابت دارند. ایران یک نماینده دارد.

رکورد ورودی علیرضا نصیری ۳۵۰ کیلوگرم است.

بیشترین رکورد ورودی: حسن محمود از مصر با رکورد ۳۶۵ کیلوگرم

دسته ۱۰۲ کیلوگرم

هشت وزنه بردار در گروه A حضور دارند . ایران یک نماینده دارد.

 رکورد ورودی ابوالفضل زارع ۳۵۰ کیلوگرم است.

بیشترین رکورد ورودی: گاریک کاراپتیان از ارمنستان با رکورد ۳۸۰ کیلوگرم

دسته ۱۰۹ کیلوگرم

در گروه A این وزن، ۱۱ وزنه بردار به رقابت می پردازند. ایران در این دسته دو نماینده دارد.

 رکورد ورودی آریا پایدار ۳۶۰کیلوگرم و کوروش زارع ۳۵۰ کیلوگرم است.

بیشترین رکورد ورودی: روبونوسکی از اوکراین و کروالیدزه از گرجستان هر کدام با ۳۶۵ کیلوگرم بالاترین رکورد ورودی را دارند.

 دسته ۱۰۹+ کیلوگرم

در گروه A هشت وزنه بردار حضور دارند. ایران دو نماینده در این وزن دارد.

رکورد ورودی علیرضا یوسفی ۳۸۰ کیلوگرم و طاها نعمتی ۳۷۰ کیلوگرم است. این دو نماینده ایران در گروه استارت لیست گروه خود اول و دوم هستند و شانس کسب مدال طلا و نقره دارند.



 برنامه رقابت نمایندگان ایران (ساعت مسابقات به وقت ایران است و اختلاف ساعت ایران با شهر گوادالاخارا میزبان مسابقات، ۹ ساعت و نیم است.)

یکشنبه ۲۸ آبان

گروه A دسته ۸۱ کیلوگرم: ایلیا صالحی پور و عبدالله بیرانوند از ساعت ۰۰:۳۰

دوشنبه ۲۹ آبان

گروه B دسته ۸۹ کیلوگرم: امیرمحمد سلیمانی و حمیدرضا زارعی از ساعت ۲۲:۰۰

سه شنبه ۳۰ آبان

گروه A دسته ۹۶ کیلوگرم: علیرضا نصیری از ساعت ۰۰:۳۰ بامداد

چهارشنبه ۱ آذر

گروه A دسته ۱۰۲ کیلوگرم: ابوالفضل زارع از ساعت ۲۱:۳۰

گروه A دسته ۱۰۹ کیلوگرم: آریا پایدار و کوروش زارع از ساعت ۳:۳۰ بامداد

پنجشنبه ۲ آذر

گروه A دسته ۱۰۹+ کیلوگرم: علیرضا یوسفی و طاها نعمتی از ساعت ۰۰:۳۰ بامدا
",sports,
121,"
به گزارش همشهری آنلاین در صحنه‌ای از نیمه دوم بازی ایران و هنگ کنگ روپایی زدن امیر قلعه‌نویی پس از بیرون رفتن توپ با تشویق تماشاگران همراه شد.

* امید ابراهیمی که آخرین بازی ملی خود را روز ۱۹ آبان ۱۴۰۱ مقابل نیکاراگوئه انجام داده و یک دقیقه پس از حضور در زمین به دلیل مصدومیت جام جهانی ۲۰۲۲ را از دست داد، امروز با گذشت یک سال در دقیقه ۷۰ جای سامان قدوس وارد ترکیب ایران شد.

* علیرضا جهانبخش در دقیقه ۷۵ با مصدومیت از زمین بیرون آمد و سر تکان داد او در زمان تعویض با اسدی نشان از شرایط نامناسبش داشت.

* گوینده وررزشگاه تعداد تماشاگران را ۶۱۹۳ نفر اعلام کرد. در شرایطی که به نظر می‌رسید بیش از ۱۰ هزار نفر در استادیوم حضور دارند.

* در دقیقه ۷۸ سردار آزمون با پاس در عرض مهدی طارمی را در موقعیت گلزنی قرارداد که این بازیکن نیز موفق به گلزنی شد اما کمک داور مالزیایی این گل را به دلیل آفساید رد کرد. پس از این‌ صحنه قلعه‌نویی با اعتراض به آزمون بابت پاس دادن وی عصبانی شد.

* در دقیقه ۸۰ طارمی درون محوطه جریمه هنگ کنگ روی زمین افتاد اما اعلام نشدن پنالتی اعتراض این بازیکن، قلعه‌نویی و هواداران را همراه داشت.

* شجاع خلیل‌زاده پس از دریافت کارت زرد در دقیقه ۸۲ به تصمیم محمد نظمی مالزیایی اعتراض کرد.

* محمد میر، مجری برنامه شب‌های فوتبالی در جایگاه خبرنگاران حضور یافت‌.

* مهدی طارمی در دقیقه ۸۷ با به ثمر رساندن گل سوم ایران تعداد گل‌های ملی خود را به ۴۰ ۷۴ بازی رساند.

* پس از این گل در شرایطی که الهویی و تیموریان در کنار زمین مشغول صحبت با خلیل زاده بودند، قلعه نویی سر این بازیکن فریاد کشید.

* طارمی هم پس از روی زمین افتادن در دقیقه ۸۹ جای خود را به کریم انصاری فرد داد. همچنین محمد جواد حسین نژاد جای سردار آزمون در این دقیقه به بازی آمد. 

* رامین رضاییان پس از به ثمر رساندن گل چهارم ایران روی ضربه ایستگاهی که پنجمین گلش در پنجاه و هفتمین بازی ملی بود به نشانه خوشحالی بر زمین کوبید.



",sports,
122,"
به گزارش همشهری آنلاین تیم ملی فوتبال کشورمان در نخستین دیدار از مقدماتی جام جهانی ۲۰۲۶ از ساعت ۱۸ در ورزشگاه آزادی به مصاف تیم هنگ کنگ رفت که این مسابقه با نتیجه ۴ بر صفر به سود تیم ملی کشورمان به پایان رسید تا با توجه به برد ۳ بر یک ازبکستان برابر ترکمنستان شاگردان قلعه نویی صدرنشین شوند.

در نیمه اول شاهد فوتبالی یک طرفه و یک گله بودیم وهنگ کنگ تقریبا 7 بار موفق به عبور از نیمه زمین شد! در نیمه دوم هنگ کنگ نمایش بهتری داشت اما بازهم ملی پوشان کشورمان بودند که موقعیت های گلزنی زیادی خلق کردند هرچند تمامی این فرصت ها از دست رفت و بازیکنان یکی پس از دیگری فرصت سوزی کردند و حتی توپ را از دو قدمی نتوانستند وارد دروازه خالی هنگ کنگ کنند!

تیم ملی فوتبال کشورمان روز 30 آبان در ازبکستان دومین مسابقه خود را مقابل تیم ملی این کشور انجام می دهد.

گل:سردار ازمون ( دقیقه ۱۲، ۱۵) مهدی طارمی( دقیقه ۸۷) رامین رضائیان( دقیقه ۲+۹۰) برای تیم ملی

ترکیب تیم ملی فوتبال ایران: علیرضا بیرانوند، شجاع خلیل‌زاده، رامین رضاییان، محمدحسین کنعانی‌زادگان، احسان حاج‌صفی، سعید عزت‌اللهی، علیرضا جهانبخش( از دقیقه ۷۵ رضا اسدی) ، محمد محبی( از دقیقه ۷۰ مهدی ترابی) ، سامان قدوس( از دقیقه ۷۰ امید ابراهیمی) ، مهدی طارمی، سردار آزمون( از دقیقه ۹۰ کریم انصاری فرد)(

سرمربی: امیر قلعه نویی

ترکیب تیم هنگ کنگ:  تسه، لئونگ، نونز، وو، تان، اور، لام، لی، پون، اوال، یوئه

سرمربی: اندرسون

دقیقه ۶:

سردار آزمون پشت مدافعان صاحب توپ شد وگلزنی کرد اما کمک داور این گل را به دلیل آفساید مردود دانست.

دقیقه ۱۰:

سامان قدوس توپ را در محوطه جریمه با ضربه سر به مهدی طارمی رساند اما سه مدافع هنگ کنگی به مهاجم تیم ملی اجازه ضربه زدن ندادند.

دقیقه ۱۲:

پاس زمینی و دقیق محمد محبی در محوطه جریمه به سردار آزمون رسید و او هم با یک شوت دقیق و زمینی گل اول تیم ملی را به ثمر رساند. آزمون بعد از این گل از ناحیه مچ پا به صورت جزیی مصدوم شد.

دقیقه ۱۵:

پاس مهدی طارمی در محوطه جریمه به آزمون رسید تا او بازهم با یک بغل پای آرام گل دوم خودش و تیم ملی را به ثمر برساند.

دقیقه ۲۱:

ضربه سر رامین رضائیان در محوطه جریمه به طارمی رسید او قصد داشت ضربه برگردان بزند که توسط بازیکن هنگ کنگ سرنگون شد اما داور اعتقادی به خطای پنالتی نداشت.

دقیقه ۲۵:

ارسال توپ در محوطه جریمه باعث شد که محمد محبی و مهدی طارمی برای زدن ضربه قیچی برگردان به هوا بپرند که با یکدیگر برخورد داشتند!

دقیقه ۴۰:

ارسال محبی به رضائیان رسید و ضربه سر او به جهانبخش رسید اما شوت این بازیکن از کنار دروازه به بیرون رفت. این برای چندمین مرتبه بود که تیم ملی با همین روش به دروازه حریف هجوم برد.

نیمه دوم:

دقیقه ۵۲:

ارسال سامان قدوس در دهانه دروازه به محمد محبی رسید ولی او نتوانست از دو قدمی دروازه حریف را باز کند که باعث تعجب همه و ناراحتی امیر قلعه نویی سرمربی تیم ملی شد.

دقیقه ۵۸:

ضربه کرنرتیم ملی را حاج صفی روی دروازه فرستاد که این ضربه هم حاصلی برای ملی پوشان نداشت.

دقیقه ۶۲:

بازیکنان هنگ کنگ روی یک ضد حمله صاحب موقعیت گلزنی شد ولی تکل کنعانی زادگان مانع از گلزنی حریف شد.

دقیقه ۶۶:

ارسال زمینی جهانبخش در محوطه جریمه به ازمون رسید که ضربه او با اختلاف کمی از کنار دروازه به بیرون رفت.

دقیقه ۷۴:

علیرضا جهانبخش دچار مصدومیت شد. بعد از آن رامین رضائیان ضربه کاشته را روی دروازه هنگ کنگ فرستاد که حاصلی برای ما نداشت.

دقیقه ۷۹:

سردار آزمون پا به توپ به سمت دروازه هنگ کنگ حرکت کرد و با یک پاس بی موقع! رضا اسدی را در موقعیت گلزنی قرار داد که او هم دروازه حریف را در موقعیت آفساید باز کرد.این پاس و گل افساید باعث اعتراض قلعه نویی هم شد!

دقیقه ۸۰:

شوت سردار آزمون به تیرک افقی دروازه هنگ کنگ برخورد کرد.

دقیقه ۸۳:

ضربه کاشته هنگ کنگ را بیرانوند به راحتی مهار کرد.

دقیقه ۸۴:

ضربه کرنر تیم ملی را رضائیان زد که بازهم بازیکنان تیم ملی نتوانستند از این موقعیت گلزنی استفاده کنند.

دقیقه ۸۶:

مهدی طارمی چندین متر پا به توپ حرکت کرد وارد محوطه جریمه شد و با یک شوت دقیق گل سوم تیم ملی کشورمان را به ثمر رساند.

دقیقه ۸۹:

شوت طارمی را دروازه بان هنگ کنگ به زیبایی راهی کرنر کرد.

دقیقه ۲+۹۰:

ضربه کاشته تیم ملی را رامین رضائیان وارد دروازه کرد و چهارمین گل تیم کشورمان به ثبت رسید.



",sports,
123,"
به گزارش همشهری آنلاین در مرحله اول مقدماتی جام جهانی ۲۰۲۶ و پیش از دیدار تیم ملی فوتبال کشورمان مقابل هنگ کنگ، دیگر کشورهای آسیایی نیز به مصاف هم رفتند.

در گروه ایران، تیم ملی ازبکستان در دیدار با ترکمنستان به پیروزی ۳ بر یک دست یافت.

سایر نتایج به شرح زیر است:

استرالیا ۷ - بنگلادش صفر

ژاپن ۵ - میانمار صفر

کره جنوبی ۵ - سنگاپور صفر

",sports,
124,"
بدون شک اغلب علاقه‌مندان به فوتبال در کودکی مجذوب انیمیشن فوتبالیست‌ها بوده‌اند و جالب اینکه برخی صحنه‌های اغراق آمیز این مجموعه بارها در دنیای واقعی فوتبال تکرار شده است.

یک صحنه جالب این کارتون جایی بود که تارو و سوباسا همزمان روی هوا بلند می‌شدند و با زدن ضربه قیچی، مشترکا دروازه حریفان‌شان را باز می‌کردند.

این اتفاق در بازی ایران و هنگ‌کنگ میان دو بازیکن بوشهری ترکیب تیم قلعه‌نویی رخ داد اما موفقیت‌آمیز نبود و مهدی طارمی و محمد محبی با یک‌دیگر برخورد کردند و روی زمین افتادند.





بدون شک اگر شانس بیشتری در این صحنه با مهاجمان ایران همراه بود و طارمی و محبی در زدن قیچی برگردان موفق عمل می‌کردند، گلی فراموش نشدنی در ورزشگاه آزادی خلق می‌شد.

",sports,
125,"
به گزارش همشهری‌آنلاین،‌ سردار آزمون، مهاجم تیم ملی گفته: «با مربیان زیادی کار کردم اما ۲مربی من خیلی رُک بوده‌اند؛ یکی امیرخان قلعه‌نویی و دیگری ژوزه مورینیو.» با شناختی که از روحیات امیرخان داریم، احتمالا این جمله یک جای مناسب در رزومه او پیدا خواهد کرد و از این به بعد سالی ۶۰-۵۰بار شاهد بازگویی آن از زبان قلعه‌نویی خواهیم بود.

خیلی هم خوب. مگر ما بخیل هستیم؟ فقط اینکه سردار ۸۰روز هم نیست به رم پیوسته، در مسابقات سری‌آ جسته و گریخته به بازی گرفته می‌شود و در رقابت‌های اروپایی هم کلا اسمش از فهرست خط خورده است. خواستیم بدانیم در همین مدت کوتاه و با همین تجربیات مختصر او به چنین شناخت عمیقی از مورینیو دست یافته و وجه مشترکش با امیرخان را هم کشف کرده است؟

",sports,
126,"
به گزارش همشهری‌آنلاین، تیم ملی نوجوانان ایران در دومین بازی از مرحله گروهی جام‌جهانی در آستانه خلق یک شگفتی دیگر بود. شاگردان حسین عبدی نیمه اول را با یک گل از انگلستان بردند و چیزی نمانده بود بعد از غلبه بر برزیل، با شکست دیگر تیم مدعی رقابت‌ها به شکلی ناباورانه به‌عنوان صدرنشین از این گروه دشوار بالا بروند اما نهایتا تجربه سه‌شیرها به بازیکنان ما چربید و دریافت ۲گل در نیمه دوم موجب شکست نوجوانان شد.

برخلاف کلیشه‌گویی‌های همیشگی مجریان و گزارشگران تلویزیونی، این از آن دست باخت‌های استثنایی و انگشت‌شماری است که واقعا و حقیقتا چیزی از ارزش‌های بازیکنان ایرانی کم نکرد. ما با تدارک اندک و غیرقابل مقایسه با رقبا به چنین میدان بزرگی رفتیم، برزیل را بردیم و مقابل انگلستان هم سزاوارانه جنگیدیم؛ هرچند بازی سوم مقابل کالدونیا باقی مانده و صعود به مراحل حذفی کاملا در دسترس است و ماجراجویی نوجوانان دوست‌داشتنی همچنان می‌تواند ادامه داشته باشد.

آنچه اما مهر این تیم را بعد از شکست در بازی با انگلستان به شکل دوچندان در قلب هواداران فوتبال جا داد، نوع برخورد مجموعه تیم با باخت بود. با آنکه شکست مقابل تیم نامداری همچون انگلستان آن هم با گل دقیقه۹۰ اصلا بد نیست اما بازیکنان واقعا ناراحت و غمگین بودند و مهم‌تر از همه اینکه حسین عبدی به‌عنوان سرمربی تیم در نشست خبری بعد از مسابقه به صراحت از مردم عذرخواهی کرد.

توجه کنید؛ عذرخواهی بعد از شکست میلی‌متری مقابل انگلیس و با وجود پیروزی بر برزیل. این تواضع و فروتنی با استقبال افکار عمومی مواجه شد و خیلی از مردم نوع برخورد نوجوانان و کادرفنی را با تیم ملی بزرگسالان و فدراسیون فوتبال مقایسه کردند؛ تیمی که مقابل انگلستان نه با نتیجه ۲بر یک، بلکه با حساب ۶بر ۲شکست خورد اما نه‌تنها هیچ‌یک از بازیکنان و مربیانش از مردم عذر نخواستند، بلکه مهدی تاج رئیس فدراسیون فوتبال طلبکارانه یکی از مشهورترین و ماندگارترین جملاتش را به زبان آورد: «دو تا زدیم به میله!»

",sports,
127,"
به گزارش همشهری آنلاین خداداد عزیزی پیش از دیدار تیم‌های ملی فوتبال ایران و هنگ کنگ در مرحله مقدماتی جام جهانی ۲۰۲۶ اظهار داشت: فکر نمی‌کنم این دیدار بازیکنان ما را به دردسر بیاندازد، هنگ کنگ جز تیم‌های درجه ۳ آسیا است و این بازی را به راحتی پیروز می‌شویم.

او ادامه داد: بازی هفته آینده مقابل ازبکستان یکی از دیدارهای دشوار ما در این مرحله خواهد بود که امیدوارم آن بازی را با برد پشت سر بگذاریم.

عزیزی در خصوص اردو و بازی‌های تدارکاتی تیم ملی گفت: در دو تورنمنتی که شرکت کردیم بازی‌های خوبی را انجام دادیم مخصوصاً در تورنمنت اردن که هم با تیم ملی این کشور و هم قطر توانستیم بازی قابل قبولی داشته باشیم.

مشاور فنی تیم ملی در مورد اینکه آیا با فدراسیون فوتبال قرارداد داد یا خیر گفت: باید با قلعه نویی صحبت کنم خیلی به آن حساسیت ندارم و این چیزی است که آنها باید احترام بگذارند. این کار دلی است و من برای تیم ملی و قلعه نویی آمده ام بحث دو طرفه هم هست باید احترامی هم از آن سو باشد.

او در پایان خاطر نشان کرد: این دوره جام ملت‌ها بهترین دوره برای قهرمانی است. سمتی که ایران قرار دارد تیم‌های قطر، ازبکستان و کره جنوبی را در پیش داریم. حس خوبی دارم که می‌توانیم فینالیست شویم.

",sports,
128,"
به گزارش همشهری آنلاین باشگاه پرسپولیس چند روزی است دچار حواشی زیاده شده و اختلاف بین مدیریت باشگاه و کادرفنی بیشتر از قبل نمایان شده است.

مدیریت باشگاه کادرفنی و بازیکنان را به دلیل نتایج ضعیف ۱۰ درصد جریمه کرد. همین موضوع باعث اعتصاب بازیکنان شد. در این بین برخی اعضای هیات مدیره باشگاه از جمله حسین خبیری مخالف تصمیم درویش بابت جریمه بازیکنان بودند و نسبت به این موضوع واکنش نشان دادند. حالا همین اختلاف نظر خبیری و درویش باعث شده تا شایعاتی مبنی بر حضور او در راس باشگاه شنیده شود. او با انتشار یک استوری به این حواشی واکنش نشان داد.





",sports,
129,"
به گزارش همشهری آنلاین تیم ملی ایران در حالی به مصاف هنگ کنگ خواهد رفت که امیر قلعه‌نویی ترکیب تیمش برای این دیدار را مشخص کرده است:

علیرضا بیرانوند، شجاع خلیل‌زاده، حسین کنعانی، رامین رضاییان، احسان حاج‌صفی، علیرضا جهانبخش، محمد محبی، سامان قدوس، مهدی طارمی و سردار آزمون

",sports,
130,"
به گزارش همشهری آنلاین آلودگی هوای تهران باعث تعطیلی بسیاری از مشاغل شده است اما تیم های فوتبال برای حفظ آمادگی شان مجبور هستند در این شرایط خطرناک تمرینات شان را برگزار کنند، اتفاقی که قطعا برای بازیکنان ضرر خواهد داشت.

روز گذشته تمرینات استقلال در شرایطی برگزار شد که آرش رضاوند با ماسک در آن حضور داشت، اتفاقی که قطعا در روند تمرینات او تاثیرگذار است چون باعث می شود نفس کشیدن او با مشکلاتی روبرو شود.

تمرینات استقلال بعد از چند روز تعطیلی از روز گذشته آغاز شد و آبی ها خودشان را آماده بازی با ذوب آهن در هفته دهم لیگ برتر می کنند.





",sports,
131,"
به گزارش همشهری آنلاین، فصل برای رضا اسدی فوق‌العاده شروع شد. او که به عنوان یکی از مهم‌ترین مهره پنجره تابستانی از تراکتور به سپاهان پیوسته بود، فصل را با گلزنی مقابل تیم سابقش در ورزشگاه نقش جهان آغاز کرد و در ۴ مسابقه متوالی دیگر هم برای طلایی‌پوشان اصفهانی گلزنی کرد.

اسدی البته در فروردین ماه و پس از نمایش‌های خیره کننده با تراکتور و تغییر پست توسط پاکو خمس به چشم امیر قلعه‌نویی آمده بود و پس از برگزاری اولین بازی ملی در ورزشگاه آزادی، در فیفادی خرداد ماه و در تورنمنت کافا موفق به ثبت اولین گل ملی خود شد.

مهمترین حواشی و لحظات بازی سپاهان و پرسپولیس ؛ وقتی طلسم قرمزپوشان با این گل زیبا شکست 

سوپرگلی که باعث شکست طلسم پرسپولیس شد ؛ پرسپولیس صفر سپاهان یک

اسدی در حال تبدیل شدن به یکی از نفرات ثابت تیم ملی بود که شب پیش از مصاف با سپاهان با ذکر این دلیل توسط بخش رسانه‌ای تیم ملی که او به کمک سپاهان برای مصاف با زنیت رفته، از اردوی تیم ملی خارج شد و علاوه بر فیفادی شهریورماه، در فیفادی مهرماه هم خبری از او نبود.

 اسدی حالا اما با ادامه نمایش‌های چشم نواز خود و به ثمر رساندن یکی از زیباترین گل‌های فصل مقابل دروازه‌بان مطمئن این روزها و سال‌های فوتبال ایران به اردوی تیم ملی بازگشته، تا بار دیگر در اردوی تیم ملی آفتابی شود و البته چه کسی است که دوست نداشته باشد اولین برخورد رضا اسدی و علیرضا بیرانوند را پس از مصاف سپاهان و پرسپولیس و آن گل فراموش نشدنی نبیند. شب گذشته بیرانوند از گل رضا اسدی در میکسدزون خبری ورزشگاه نقش جهان تمجید کرد و بی‌شک این ستاره هم از گلزنی به بهترین سنگربان فوتبال ایران طی سال‌های اخیر به خود می‌بالد.
",sports,
132,"
به گزارش همشهری آنلاین پلیس پاکستان به دنبال کشف یک جسد در یک چاه، متوجه شد که جسد متعلق به شفیق گوجار، گزارشگر سرشناس والیبال پاکستان است.

تحقیقات پلیس نشان داد گوجار، ابتدا ربوده شده و سپس با ضربات متعدد چاقو به قتل رسیده است. قاتل، سپس جسد او را داخل یک چاه انداخته است.

پلیس پاکستان ۳ روز پس از اعلام مفقودی این گزارشگر، توسط خانواده، جسد او را پیدا کرد و با فاصله کمی موفق به دستگیری قاتل شد. او در همان تحقیقات اولیه به قتل اعتراف و انگیزه شخصی را دلیل آن، عنوان کرد.

",sports,
133,"
به گزارش همشهری آنلاین کیهان تاکاهاشی قطر پاسور ایرانی ژاپنی که توانست در مسابقات بازی‌های آسیایی هانگژو چین خوش بدرخشد و با تیم ب ژاپن عنوان سومی مسابقات را کسب کند با عقد قراردادی راهی تیم جیتکت حاضر در لیگ برتر والیبال ژاپن شد.

جیتکت که این روزها حال و روز خوبی ندارد و تاین اورنات اسلوونیایی هم نتوانسته این تیم‌ را نجات دهد، حالا با اضافه شدن کیهان تاکاهاشی می‌خواهد از قعر جدول فاصله بگیرد و خود را به منطقه پلی آف برساند.

تاکاهاشی پس از عقد قرارداد با این باشگاه در مصاحبه‌ای به هواداران جیتکت گفت: ""اسم من کیهان تاکاهاشی است و تصمیم دارم به جیتکت ستینگ بپیوندم. خیلی خوشحالم که می‌توانم در چنین تیم بزرگی بازی کنم. تمام تلاشم را می‌کنم تا به تیم کمک کنم تا هدفمان قهرمانی باشد. از حمایت شما سپاسگزاریم."" البته او از دسامبر به تمرینات این باشگاه اضافه خواهد شد. باشگاه جیتکت اولین بار است با یک دانشجوی فعال قرارداد می‌بندد. کیهان بیست ساله پس از پایان مسابقات مدرسه‌ای و دانشگاهی به این تیم خواهد پیوست.

",sports,
134,"
به گزارش همشهری آنلاین به نقل از بخش رسانه‌ای تیم ملی فوتبال، بامداد سه‌شنبه (فردا) با پرواز بازیکنان لژیونر به تهران، ترکیب تیم ملی فوتبال برای دیدار برابر تیم ملی هنگ کنگ چین و تمرین فردا تکمیل خواهد شد.

احسان حاج صفی و میلاد محمدی ساعتی پیش به ایران رسیدند و سایر بازیکنان لژیونر نیز تا ساعاتی دیگر وارد اردوی تیم ملی می‌شوند.

بازیکنان تیم ملی فوتبال ایران فردا (سه‌شنبه) از ساعت ۱۸ در زمین چمن ورزشگاه دستگردی تهران تمرین خواهد کرد.

حضور نمایندگان رسانه‌ها در ۲۰ دقیقه ابتدایی با در داشتن کارت خبرنگاری وزارت ورزش و جوانان بلامانع است.
",sports,
135,"
به گزارش همشهری آنلاین تیم فوتبال پورتو پرتغال در فصل جدید لیگ این کشور تاکنون ۱۱ بازی انجام داده است و پس از بنفیکا و اسپورتینگ با ۲۵ امتیاز در مکان سوم جدول قرار دارد. مهدی طارمی که یکی از مهاجمان اصلی پورتو به شمار می‌رود آمار خوبی در این فصل نداشته و در ۱۱ دیدار گذشته تنها دو گل برای تیم خود به ثمر رسانده است و نتوانسته درخشش خود در سال‌های گذشته را تکرار کند.

در همین خصوص روزنامه اوجوگو پرتغال در خبر داده است که «سرجیو کونسیسائو» برای تقویت و همچنین ایجاد رقابت در بین بازیکنان خود، ۹ بازیکن از تیم پورتو B را به تمرینات فراخوانده است. در بین بازیکنان دعوت شده به تمرین تیم بزرگسالان پورتو نام «وندل سیلوا» مهاجم تیم B هم دیده می‌شود. با توجه به اینکه طارمی هم در پست مهاجم برای پورتو بازی می‌کند و آمار ضعیفی را در این فصل داشته، حضور این بازیکن در تمرین تیم بزرگسالان می‌تواند زنگ خطری برای مهاجم تیم ملی ایران باشد.

طارمی تاکنون ۱۱۰ بازی برای پورتو انجام داده و موفق به زدن ۶۰ گل شده است و باید دید در دیدارهای پیش رو به دوران اوج خود بازخواهد گشت یا خیر.

",sports,
136,"
همشهری‌آنلاین - بهروز رسایلی

وضع پرسپولیس خوب نیست و خود ما هم طی هفته‌های اخیر اینجا نقدهای زیادی در مورد شرایط این تیم نوشته‌ایم اما در عین حال دلایل زیادی وجود دارد برای اینکه همچنان نمی‌توان از قرمزها قطع امید کرد. آنها از فاکتورهایی سود می‌برند که حتی در بحرانی‌ترین شرایط هم به کارشان می‌آید و ممکن است هر لحظه ورق را به نفع‌شان برگرداند.

تجربه

اگرچه سپاهان هم همپای پرسپولیس و شاید بیشتر از این تیم بازیکن باتجربه و امتحان پس‌داده در اختیار دارد اما حسن بزرگ مجموعه سرخپوشان این است که طی سال‌های گذشته کسب قهرمانی از مسیرهای گوناگون را آموخته‌اند. شاید شرایط امروز پرسپولیس خوب نباشد اما قطعا بدتر از وضعیت فصل گذشته این تیم نیست. وقتی سرخپوشان در هفته ۲۳ لیگ گذشته به سپاهان باختند، در فاصله ۷هفته به پایان لیگ ۴امتیاز از این تیم عقب افتادند و به رده سوم سقوط کردند. بسیاری در آن زمان تصور می‌کردند کار تمام است اما ۷پیروزی پیاپی باعث قهرمانی پرسپولیس شد. کسی که آنجا بازی را عوض کرده، امروز هم که بیشتر از ۲۰هفته به پایان رقابت‌ها زمان باقی است، می‌تواند چنین کند.

اعتماد به نفس

یادتان باشد کسب قهرمانی‌های پیاپی اعتمادبه‌نفسی به مجموعه تیم تزریق می‌کند که می‌تواند خودش را در بزنگاه‌های حساس نشان بدهد. این شاید همان فاکتوری است که فصل گذشته باعث شد دورتموند در آخرین لحظه قهرمانی بوندس‌لیگا را به بایرن‌مونیخ واگذار کند یا در لیگ برتر انگلستان، آرسنال را بعد از آن همه صدرنشینی مقهور منچسترسیتی کند. سپاهان هم فصل گذشته برای قهرمانی در موقعیت بهتری نسبت به سرخپوشان قرار داشت اما استرس و عدم‌اعتمادبه‌نفس باعث شد در مسابقاتی همچون مصاف با ملوان، قافیه را ببازد. اگر پرسپولیس موفق شود دوشادوش استقلال و سپاهان به رقابت ادامه بدهد، بعید نیست اعتمادبه‌نفس سال‌های اخیر در پیچ‌های آخر به‌کار قرمزها بیاید.

بازگشت ستاره‌ها

پرسپولیس مصدوم کلیدی هم زیاد داشته است. شاید حالا حالاها نشود روی مرتضی پورعلی‌گنجی و یاسین سلمانی حساب کرد اما برگشت مهدی ترابی و وحید امیری روی فرم، خیلی می‌تواند به یحیی کمک کند. نقل‌وانتقالات زمستانی هم در پیش است و چه بسا خط حمله قرمزها تقویت شود. شاید دیدید لوکادیا یا علی علیپور برگشتند یا اصلا خرید موفقی اتفاق افتاد که به خط آتش سرخ‌ها جان بخشید.

مسابقات باقیمانده‌

گفتیم که هنوز بیشتر از ۲ ثلث از مسابقات لیگ باقی مانده و این اصلا کم نیست. نتیجه دربی تهران، حتما تأثیر بسیار زیادی در معادلات صدر جدول ایفا خواهد کرد. به علاوه پرسپولیس در دور برگشت مقابل تراکتور و سپاهان هم میزبان است. همانطور که امروز برد طلایی‌پوشان مقابل پرسپولیس باعث پایان بحران نسبی سپاهان شد، چه بسا فردا هم رقم خوردن نتیجه معکوس در بازی برگشت همه‌چیز را تحت‌تأثیر قرار بدهد. آنچه مسلم است اینکه از حالا نمی‌توان از هیچ تیمی قطع امید کرد، مخصوصا اگر پای پرسپولیس در میان باشد؛ تیمی که سال‌های گذشته غیرممکن‌های زیادی را ممکن کرده است.

آلرژی به فیفادی!

ظاهرا تعطیلات بازی‌های ملی به پرسپولیس نمی‌سازد. فیفادی قبلی برای قرمزها با داستان استعفای یحیی گره خورد و حالا به محض تعطیلی دوباره لیگ برتر، بازیکنان قید تمرین را زده‌اند. جلسه طولانی یحیی با ستاره‌های پرسپولیس خروجی خاصی نداشت اما به‌نظر می‌رسد آنها در مورد یک موضوع مشترک با هم تفاهم کامل دارند؛ نارضایتی از عملکرد مدیران باشگاه.

تمرینی در کار نبود

قرار بود پرسپولیسی‌ها روز چهارشنبه یک جلسه تمرینی را پشت سر بگذارند اما در ورزشگاه شهید کاظمی تمرینی برگزار نشد. بازیکنان به جای تمرین کردن، با یحیی گل‌محمدی جلسه داشتند و این جلسه نیز بسیار طولانی شد. انتظار می‌رفت یحیی یا چند بازیکن روبه‌روی دوربین خبرنگارها قرار بگیرند و به سؤال‌های مطرح‌شده پاسخ بدهند اما از پاسخگویی هم خبری نبود. با وجود این واضح است که محور اصلی این جلسه در مورد تصمیم‌های اخیر مدیران باشگاه و به‌خصوص جریمه ۱۰درصدی بوده است.

درویش و باتلاقش!

کسر ۱۰درصد از قرارداد بازیکنان و مربیان پرسپولیس غیرضروری بود؛ تصمیمی که حتی در هیأت مدیره بر سر آن تفاهمی وجود نداشت و چند عضو هیأت مدیره به آن رأی مخالف دادند اما در هر شرایطی بود به تصویب رسید و اجرا شد. این تصمیم برای بازیکن‌ها قابل‌قبول نبود. آنها در حالی جریمه شدند که نخستین شکست سال ۱۴۰۲را تجربه می‌کردند، هنوز فاصله زیادی با صدر جدول لیگ ندارند و در آسیا هم شانس جدی صعود به مرحله بعدی هستند. به‌نظر می‌رسد مدیران برای گرفتن این تصمیم به اندازه کافی دلیل منطقی نداشتند. جالب اینکه مدیران باشگاه به بازیکنان وعده داده‌اند که درصورت شکست دادن النصر یا رسیدن به دور بعدی لیگ قهرمانان این جریمه بخشیده می‌شود. این تلاش برای انگیزه دادن به تیم هم جوابگو نبود چرا که بدون شک مهره‌های پرسپولیس از قبل هم برای صعود به دور بعد لیگ قهرمانان انگیزه زیادی داشتند و این تصمیم فقط روحیه‌شان را خراب کرد.

درویش با این تصمیم، حالا در موقعیت بدی قرار گرفته است. او نه می‌تواند تأکید زیادی روی این جریمه داشته باشد و نه می‌تواند قید این تصمیم را بزند؛ اگر دوباره بحث جریمه را پیش بکشد رابطه‌اش را با مهره‌های تیم تیره و تارتر می‌کند و اگر حرفش را پس بگیرد اقتدارش در باشگاه را زیر سؤال می‌برد. مدیرعامل پرسپولیس حالا دیگر نه راه پیش دارد و نه راه پس. او در باتلاق ناشی از یک تصمیم غیرضروری فرو رفته است.

داستان‌های تمام‌نشدنی

فیفادی قبلی برای پرسپولیس با استعفای یحیی گل‌محمدی شروع شد؛ تصمیم اشتباهی که تأثیرش را روی نتایج تیم گذاشت و پرسپولیس را در معرض چند نتیجه ناخوشایند قرار داد. حالا هم در این فیفادی خبر این جریمه و ناراحتی بازیکنان می‌تواند تأثیرش را روی نتایج بعدی بگذارد. ظاهرا هر بار که لیگ تعطیل می‌شود، دردسر تازه‌ای هم برای پرسپولیس اتفاق می‌افتد. به هر حال درویش نه فقط برای این تصمیم بلکه برای ناکامی‌اش در مسیر درآمدزایی برای پرسپولیس، این روزها تحت فشار بازیکنان و مربیان تیم قرار دارد. از سوی دیگر فشار پیشکسوتان باشگاه به یحیی برای کنار رفتن از تیم و حمایت نامحسوس‌شان از درویش، کار را کمی پیچیده کرده است.

",sports,
137,"
علی‌اصغر درویش – همشهری‌آنلاین :«فردین یوسفی» در ثانیه‌های پایانی بازی مقابل تیم بحران‌زده نساجی یک گل ۳امتیازی برای ذوب‌آهن به ثمر رساند تا تیم محمد ربیعی قبل از تعطیلات دوباره لیگ برتر با ۱۸ امتیاز بعد از استقلال به رده دوم جدول صعود کنند. یوسفی که تا پایان هفته دهم ۲ بار موفق به گلزنی برای ذوبی‌ها شده است از انگیزه‌هایش برای حضور در تیم ملی فوتبال ایران به همشهری گفت.

*گل حساسی به نساجی زدی. چه حس و حالی داری؟  بازی مقابل هواداران نساجی خیلی سخت بود ولی ما با این نگاه که هر بازی حکم فینال را برای ذوب‌آهن دارد به زمین می‌رویم و روی یک کار تیمی و از قبل تمرین شده موفق به گلزنی شدم.

*یعنی گل دوم ذوب‌آهن در ثانیه‌های پایانی برنامه‌ریزی شده بود؟

بله. اگر نگاه کنید گل اول و دوم تیم ذوب‌آهن کاملا شبیه هم بودند؛ گل‌هایی کاملا تاکتیکی همانطور که آقای ربیعی از بازیکنان خواسته بودند و در تمرین‌ها کار کرده بودیم.

*محمد ربیعی تا اینجا فصل موفقی به تیم ذوب‌آهن داشته. کار کردن با او چطور است؟

ذوب‌آهن تیم ریشه‌داری است و دوست داشتم بازی در این تیم را تجربه کنم. آقای ربیعی نسرمربی‌ با توانایی فنی بسیار بالایی است و با حضور او برای انتخاب ذوب‌آهن مصمم‌تر شدم.

*فعلا جایگاه خیلی خوبی در جدول دارید. چه پیش‌بینی از جایگاه ذوب‌آهن در پایان فصل داری؟

تیم‌ها امسال واقعا غیرقابل ‌پیش‌بینی هستند و به نظرم کیفیت لیگ نسبت به فصول گذشته خیلی بالاتر رفته، ملوان در اصفهان سپاهان را می‌برد، شمس‌آذر در خانه استقلال را متوقف می‌کند و خیلی از نتایج دیگر نشان می‌دهد که لیگ اصلا قابل پیش‌بین نیست اما فکر کنم تیم ذوب‌آهن در پایان فصل جزو ۳ تیم بالای جدول باشد. امیدورام به جایگاهی که لیاقتش را داریم برسیم.

*در این فصل شخصا به دنبال چه اهدافی هستی؟

توقعم از خودم خیلی بالاست و دوست دارم امسال به تیم ملی دعوت شوم چون آروزی هر بازیکنی پوشیدن این پیراهن است.

*خیلی خوب در محوطه جریمه ظاهر می‌شوی. پست اصلی‌ات کجاست؟

هافبک دفاعی هستم اما باتوجه به سیستم آقای ربیعی این فرصت را دارم که به داخل باکس هم بروم.



*دومین گلزن برتر ذوب‌آهن هستی. با توجه به پستی که داری به آقای گلی فکر می‌کنی؟

درهمین پست با پیکان آقای گل شدم اما موفقیت ذوب‌آهن در وهله اول از همه چیز مهم‌تر است.

*چه نظری درباره لیست تیم ملی و امیر قلعه‌نویی داری؟

از اینکه بازیکنان جوان به تیم ملی دعوت شدند خیلی خوشحالم.

*تیم ملی نوجوانان موفق به شکست برزیل شد. این بازی را دیدی؟

وقتی که گل سوم را به برزیل زدیم موی تنم سیخ شد و احساس غرور کردم. واقعا به بازیکنان و کادر فنی خسته نباشید می‌گویم.

*مقابل انگلیس شکست خوردیم. چقدر شانس صعود داریم؟

بازی آخر تیم ملی نوجوانان سخت نیست و بچه‌ها با یک پیروزی پرگل می‌توانند حتی به عنوان تیم دوم صعود کنند.

",sports,
138,"
به گزارش همشهری آنلاین، سرخپوشان که باید خود را برای هفته پنجم لیگ قهرمانان آسیا و دیدار با النصر در عربستان آماده کنند، از ظهر امروز دوباره تمرینات آماده‌سازی خود را زیر نظر کادر فنی شروع کردند.

علیرضا بیرانوند، حسین کنعانی، مهدی ترابی و وحدت حنانوف به دلیل حضور در اردوی تیم ملی در این تمرین حضور نداشتند.

نبیل باهویی و گئورگی گولسیانی نیز با مرخصی از کادر فنی در این تمرین غایب هستند. این دو بازیکن از فردا به جمع تیم اضافه می‌شوند.

لژیونر ایرانی : من مرد سال آسیا هستم

گل‌محمدی تا سکه یک پول نشده باید برود ؛ بازیکنان پرسپولیس از قیافه یحیی خسته شده‌اند

",sports,
139,"
به گزارش همشهری آنلاین، فوتبال ایتالیا همواره با حواشی و رسوایی‌های زیادی مواجه بوده و اخیرا، موج شرط بندی در بین بازیکنان مطرح این کشور به راه افتاده است.

طی روزهای گذشته، ساندرو تونالی هافبک تیم ملی ایتالیا و باشگاه نیوکاسل و نیکولو فاجولی بازیکن یوونتوس به دلیل شرط بندی محروم شدند.







    الساندرو فلورنزی 
  



اکنون نوبت به الساندرو فلورنزی مدافع ۳۲ ساله تیم ملی ایتالیا و باشگاه میلان رسیده که به اتهام شرط بندی مورد بازجویی قرار بگیرد.

رسانه‌های ایتالیایی معتقدند مدافع جناح راست تیم ملی ایتالیا نیز به‌زودی با محرومیت مواجه خواهد شد چراکه او نیز شرط بند از آب درآمده و رسوایی‌های فوتبال این کشور ادامه خواهد داشت.

",sports,
140,"
 به گزارش همشهری آنلاین، اصغر شرفی بازیکن و مربی اسبق تیم ملی فوتبال کشورمان، درباره موضوعات مختلفی از جمله حضور تیم نوجوانان در جام جهانی زیر ۱۷ ساله‌ها، مسابقات انتخابی جام جهانی ۲۰۲۶ تیم ملی بزرگسالان و مشکلات هفته‌های اخیر پرسپولیس و یحیی گل محمدی اظهاراتی را مطرح کرد.

مسابقات جام جهانی نوجوانان را می‌بینید؟ بله واقعاً بچه‌های نوجوان ایران سنگ تمام گذاشتند اما متاسفانه در بازی با انگلیس همه چیز علیه ما بود. اول از همه زمین. 

خشم شدید مدیرعامل از ادبیات کاملا متفاوت نامه پرسپولیسی‌ها

منظورتان بارندگی و هوای محل برگزاری مسابقه بود؟ انگلیسی‌ها یک اصطلاحی دارند که می‌گویند انگلیش استایل، یعنی وقتی باران می‌آید ما از بازی در زمین خیس وزیر باران کیف می‌کنیم. شرایط بازی ایران و انگلیس دقیقاً همین چیزی بود که می‌گویم. زمین خیس و قدرت بدنی بالای تیم انگلیس بچه‌های ما را تخلیه کرد هرچند که این بچه‌ها تا آخر زحمت کشیدند و از جانشان مایه گذاشتند اما قدرت آنها بیشتر بود.

 به نظرتان تیم ایران لایق مساوی نبود؟ مهم این بود که بچه‌های ما ترسی نداشتند. با اینکه تیم نوجوانان ما با کمترین تدارکات راهی این مسابقات شده بود بچه‌های ما اصلاً نشان نمی‌دادند که بازنده هستند. ولی همانطور که گفتم تیم انگلیس فوق العاده بود آنها قلدر بودند و تکنیک خیلی خوبی داشتند. دائماً با توی سر توپ زدن بچه‌های ما را بیچاره کرده بودند.

 با توجه به حریف ضعیفی که در گروه وجود دارد فکر می‌کنید ایران هنوز شانس صعود خواهد داشت؟ خیلی سخت است. چون این بازی مقابل انگلیس بدن بچه‌های ما را تخلیه کرد ولی به هر حال فرصت بین المللی خوبی بود که بچه‌های ما آن را تجربه کنند.

 به نظر شما فدراسیون فوتبال ما می‌تواند به خوبی از این تیم مراقبت کند تا در سال‌های آینده پشتوانه تیم ملی بزرگسالان باشد؟ هرگز. این بچه‌ها اینقدر با دنیای امروزی و جهان فوتبال در ارتباط هستند که مطمئن باشید شعور فوتبالیشان از همه مسئولان فدراسیون فوتبال بالاتر است. قسم می‌خورم که این بچه‌های ۱۵، ۱۶ ساله به مراتب شعور فوتبالی بسیار بالاتری از مسئولان دفتری فدراسیون دارند. مطمئن باشید این بچه‌ها خودشان به فکر خودشان خواهند بود و قطعاً فدراسیون هیچ کاری برای آنها نخواهد کرد مثل نسل‌های قبلی که به امان خدا رها شدند.

 اوضاع تیم ملی بزرگسالان در آستانه مسابقات مقدماتی جام جهانی را چطور می‌بینید؟ اوضاع خوبی نداریم. البته ما بازیکنان خیلی خوبی داریم که در اروپا فوتبال بازی می‌کنند و با دنیای امروز فوتبال آشنا هستند. شاید تنها تکیه‌گاه تیم ملی ما امروز همین بچه‌ها باشند وگرنه تیم ملی اصلاً تدارک خوبی ندیده و بازی‌های تدارکاتی مان با اردن و تیم‌های این چنینی به هیچ وجه نمی‌تواند ما را آماده دیدار با تیم‌هایی مثل ژاپن یا کره جنوبی کند. اصطلاحا دور هم جمع هستند و یک فوتبالی بازی می‌کنند تا سرشان گرم باشد.

فوتبال باشگاهی را هم دنبال می‌کنید؟ اتفاقا می‌خواستم درباره پرسپولیس و یحیی گل محمدی صحبت کنم. مگر یک مربی چند سال باید در یک تیم بماند. زن و شوهر هم وقتی چند سال با هم زندگی می‌کنند نوبتی به مسافرت می‌روند تا دوباره دلشان برای هم تنگ شود. الان آقای گل محمدی قیافه‌اش برای بچه‌های تیم پرسپولیس تکراری شده چه برسد به دستورات تاکتیکی‌اش. مگر یک مربی با یک تیم باید چه کار کند او به تازگی سه جام آورده و در این چند سال هم افتخارات خوبی با پرسپولیس داشته بنابراین الان باید بگوید بای بای و برود.

 فکر می‌کنید این اتفاق می‌تواند به پرسپولیس کمک کند؟ در همه تیم‌های بزرگ و کوچک این اتفاق می‌افتد اصلاً این موضوع که یک مربی باید سالیان سال در یک تیم باشد غلط است. گل محمدی باید زرنگ باشد و تا قبل از اینکه او را سکه پول کنند خودش برود. زین الدین زیدان را یادتان هست. وقتی همه جام‌ها را با رئال آورد در اوج افتخار خداحافظی کرد و رفت. الان چه کسی به رئال مادرید برگشته، آنچلوتی باز هم این تیم را قهرمان کرد این ذات فوتبال و زندگی مشترک است. آدم‌ها بعد از مدتی از هم خسته می‌شوند الان گل محمدی خودش هم حوصله این بازیکنان را ندارد چه برسد بازیکنان پرسپولیس. یک نفر باید این مسائل را به او بگوید چون دیگر حرف تازه‌ای برای این بچه‌ها ندارد. 

",sports,
141,"
به گزارش همشهری‌آنلاین، تیم ملی هنگ‌کنگ در حالی در نخستین مسابقه مرحله پیش‌مقدماتی جام‌جهانی مهمان ایران است که زمین ورزشگاه راه‌آهن برای تمرین در اختیار این تیم قرار گرفت که کیفیت مناسبی نداشت.

این موضوع اعتراض شدید یورن اندرسون، سرمربی هنگ‌کنگ را به‌دنبال داشت و او گفت: «رنکینگ ایران ۲۶ است و ما ۱۵۰ هستیم. در مرحله اول از فدراسیون فوتبال ایران انتظار احترام داریم. دیروز در زمینی تمرین کردیم که نتوانستیم فوتبال بازی کنیم و این دور از احترام است. ۴۰سال در فوتبال هستم و تا الان زمینی به این بدی ندیده‌ام.»

احتمالا ۴۰سال بعد هم چنین زمینی نخواهی دید. متأسفانه چیزی که در فوتبال ما کمترین اهمیتی ندارد، بحث زیرساخت‌هاست. اگر یک‌صدم حواله‌های پاداش و جایزه هیأت‌رئیسه و قراردادهای میلیاردی به بحث زمین داده می‌شد، این همه آبروریزی نداشتیم.

",sports,
142,"
به گزارش همشهری‌آنلاین، شکست در واپسین لحظات بازی مقابل انگلیس و البته پیروزی پرگل برزیل در بازی همزمان با نیوکالدونیا، کار صعود تیم ملی نوجوانان ایران را به بازی آخر کشانده است. کار حسین عبدی و شاگردها در این گروه فردا در تقابل با نیوکالدونیا تمام می‌شود؛ یک تجربه متفاوت از نظر سبک بازی برای تیم ملی که احتمالا ایران را به دور بعدی جام‌جهانی می‌فرستد.

صعود مهم‌تر است

طبیعتا فرق می‌کند که ایران به‌عنوان تیم چندم گروه راهی مرحله بعدی شود، با این حال، قبل از شروع بازی فردا ذهن بازیکنان فقط باید روی پیروزی متمرکز باشد. اگر شاگردان عبدی تیم نیوکالدونیا را شکست بدهند، بدون شک به دور بعدی می‌روند. ایران همین حالا نیز بهترین تیم سوم در این مسابقه‌ها به‌حساب می‌آید. جالب اینکه در حال‌حاضر از ۶تیم سوم در گروه‌های مختلف، ۵تیم به قاره آسیا تعلق دارند! ازبکستان و ژاپن هم مثل ایران با ۳امتیاز، در رده سوم جدول گروهشان دیده می‌شوند. اگر ایران برنده بازی فردا باشد و انگلیس به برزیل نبازد، تیم ملی ایران پشت سر انگلیس به‌عنوان تیم دوم به مرحله بعدی می‌رسد. اگر ایران نیوکالدونیا را شکست بدهد و برزیل هم انگلیس را ببرد، تفاضل گل تعیین‌کننده خواهد بود. انگلیس ۱۰گل به کالدونیا زد و برزیل هم ۹بار دروازه این حریف را باز کرد. اگر برزیل در بازی همزمان انگلیس را ببرد، ایران به شرط زدن بیشتر از ۱۰گل به این رقیب، حتی می‌تواند به‌عنوان صدرنشین خودش را به مرحله بعدی بازی‌ها برساند.

آشنایی با حریف ناشناخته

حریف فردای تیم ملی، تیمی است که در ۲۸دقیقه اول بازی با برزیل دروازه‌اش را بسته نگه داشت؛ پس آنها در دفاع قابلیت‌هایی هم دارند اما تجربه نشان داده که به محض خوردن گل اول، دچار فروپاشی می‌شوند. پس اگر ایران بتواند زود به این تیم گل بزند، یک برد بزرگ در انتظار بازیکنان این تیم خواهد بود. نیوکالدونیا از منطقه اقیانوسیه در جام‌جهانی شرکت دارد. آنها سال۲۰۱۷ هم بخشی از این رقابت بودند و در همان دور گروهی حذف شدند. همه بازیکنان این تیم نیز در کشور خودشان بازی می‌کنند. این تیم با رسیدن به فینال رقابت‌های قهرمانی زیر ۱۷سال اقیانوسیه، تبدیل به یکی از ۲سهمیه این قاره برای رقابت‌های جام‌جهانی شد.

مسیر تیم ملی

اگر تیم ملی در گروهش اول شود، باید با یکی از تیم‌های سوم گروه‌های A، B یا F در مرحله بعدی برخورد کند. در حال حاضر این سه تیم اندونزی میزبان، ازبکستان و مکزیک هستند. جالب اینکه هر سه رقیب هم خطرناک به‌نظر می‌رسند. پس حتی درصورت اول‌شدن هم قرعه ساده‌ای در انتظار تیم ملی ایران نخواهد بود. اگر ایران دوم شود، در مرحله بعدی چه اتفاقی برای‌مان رخ می‌دهد؟ ایران با تیم دوم گروه اول مسابقه می‌دهد که فعلا مراکش در رده دوم این گروه قرار گرفته است. با این حال، اندونزی، اکوادور و حتی پاناما نیز شانس دوم‌شدن در این گروه را دارند. به‌طور کلی به‌نظر می‌رسد دوم‌شدن در این گروه سناریوی بهتری ‌نسبت به اول‌شدن است. اما اگر ایران در همان رده سوم بماند احتمال روبه‌رو شدن با اسپانیا در مرحله بعدی زیاد است؛ ‌تیمی که یکی از بهترین تیم‌های دنیا در رده پایه و یکی از مدعیان قهرمانی در این رقابت‌هاست. البته احتمال هم دارد که ایران سوم شود و مقابل تیم اول گروه اول یعنی تیمی مثل اکوادور قرار بگیرد. به هر حال مرحله بعدی در هر شرایطی برای تیم ملی ایران، مرحله بسیار سختی خواهد بود.

",sports,
143,"
به گزارش همشهری‌آنلاین، «فاجعه برای ایتالیا! مقدونیه شمالی ما را دقیقه۹۲ تحقیر کرد. خداحافظ جهان. خداحافظ اروپایی‌ها. خداحافظ همه‌چیز. ما به آخر زمان بازگشته‌ایم!» این واکنش روزنامه گاتزتا دلو اسپرت به حذف ایتالیا در پلی‌آف راهیابی به جام‌جهانی۲۰۲۲ بود. روزنامه کوریره ‌دلاسرا هم تیتر زده بود: «فاجعه! ایتالیا به مقدونیه‌شمالی باخت. تیم ایتالیا توسط تیمی به نام مقدونیه‌شمالی که بسیاری از وجودش خبر نداشتند، نابود شد.» شاید اندکی بعد همین تیترها در روزنامه‌های ایتالیایی تکرار شود؛ با این تفاوت که به‌جای خداحافظ جام‌جهانی باید تیتر بزنند «خداحافظ یورو». اتفاقا همان تیمی که ایتالیا را از رسیدن به پلی‌آف نهایی مقابل پرتغال باز داشت، فرداشب در ایتالیا مقابل این تیم صف‌آرایی خواهد کرد.

مقدونیه‌شمالی خودش شانسی برای صعود ندارد اما می‌تواند یک‌بار دیگر داغ یک تورنمنت بزرگ دیگر را بر دل آتزوری بگذارد. ایتالیا اگر این بازی را ببرد، تازه با اوکراین هم‌امتیاز می‌شود و بازی رودرروی ۲تیم به میزبانی اوکراین -در آلمان- تعیین‌کننده تیم صعودکننده خواهد بود که خودش یک فینال است. انگلیس با پیروزی در فیفادی قبلی مقابل ایتالیا صعود خود را قطعی کرده و در حال‌حاضر اوکراین۱۳، ایتالیا۱۰ و مقدونیه شمالی ۷‌ امتیازی هستند. ایتالیا برای صعود مستقیم باید ۴امتیاز از این دو دیدار بگیرد وگرنه به پلی‌آف خواهد رفت.

صعودکرده‌ها

تیم‌های بلژیک، فرانسه، پرتغال، اسپانیا، اسکاتلند، ترکیه، اتریش و انگلستان صعود خود را به مرحله‌نهایی قطعی کرده‌اند. این تیم‌ها در کنار آلمان میزبان، ۹‌تیم‌ حاضر در یورو ۲۰۲۴ را تشکیل می‌دهند. ۲تیم صدرنشین از گروه‌های ۱۰گانه به‌طور مستقیم به جام ملت‌های اروپا صعود می‌کنند و به ۹‌تیم اضافه می‌شوند. در نهایت ۳سهمیه دیگر از طریق مسابقات پلی‌آف به‌واسطه لیگ ملت‌های ۲۰۲۲-۲۳ انتخاب خواهند شد. به این ترتیب که ۶نیمه‌نهایی و ۳ فینال میان ۱۲تیم به‌علاوه ۴تیم اول سطح A، B، C برگزار خواهد شد و قهرمان‌های هر سطح به جام ملت‌های‌۲۰۲۴ صعود می‌کنند. تیم ملی روسیه از شرکت در مرحله انتخابی کنار گذاشته شده است.

پلی‌آف‌ها

تیم‌ها در ۱۰گروه ۵ یا ۶تیمه قرار گرفته‌اند. تیم‌ها در خانه و خارج از خانه به‌صورت رفت و برگشت بازی می‌کنند و برندگان گروه و نایب قهرمانان مستقیما به مسابقات نهایی صعود می‌کنند. ۳تیم باقیمانده از طریق پلی‌آف مشخص می‌شوند با حضور ۱۲تیم براساس عملکردشان در لیگ ملت‌های ۲۰۲۲-۲۳.

برای نخستین‌بار در تاریخ این رقابت‌هاست که تیم‌ها از چارچوبی غیر از مسابقات رسمی تحت عنوان «مسابقات مقدماتی جام ملت‌های اروپا» قادر خواهند بود سهمیه حضور در تورنمنت نهایی را کسب کنند. این هدف، تحت شرایطی و درصورت صدرنشینی تیم‌های سطح اول تا سوم در مسابقات مقدماتی، ممکن است شامل حال تیم‌های حاضر در سطح چهارم لیگ ملت‌های اروپا ازجمله لتونی، استونی، مولداوی و آندورا هم بشود. رده‌بندی سطوح اول تا سوم لیگ ملت‌های اروپا ۲۳-۲۰۲۲، به‌ترتیب صدرنشین گروه‌های ۴گانه به شرح زیر است:

سطح ‌A: هلند، کرواسی، اسپانیا، ایتالیا

سطح ‌B: رژیم صهیونیستی، بوسنی‌وهرزگووین، صربستان، اسکاتلند

سطح ‌C : گرجستان، یونان، ترکیه، قزاقستان

اگر تیمی از یک سطح به یورو صعود کرده باشد، تیم بعدی جایگزین آن می‌شود. تیم‌های هلند، کرواسی و ایتالیا که بین ۴تیم سطح A بودند، درصورتی که نتوانند سهمیه بگیرند به همین ترتیب در پلی‌آف حاضر خواهند بود. از میان تیم‌های این ۳سطح اسپانیا، اسکاتلند و ترکیه موفق به صعود شده‌اند. هفته دهم و پایانی این مسابقات، روز ۲۱نوامبر۲۰۲۳ به پایان خواهد رسید و روزهای ۲۱ و ۲۶مارس ۲۰۲۴ برای برگزاری بازی‌های دور پلی‌آف و مشخص‌شدن ۳تیم دیگر درنظر گرفته شده است.

",sports,
144,"
 به گزارش همشهری آنلاین، شب گذشته بازیکنان پرسپولیس در نامه دسته‌جمعی خطاب به هواداران این تیم با لحنی بسیار تند و بی‌نظیر علیه مدیران این باشگاه و به خصوص شخص رضا درویش موضع‌گیری کردند.

در این نامه بازیکنان پرسپولیس اقدامات و عملکرد او را زیر سوال بردند و در پایان به نوعی خواستار پایان کار او در پرسپولیس شدند و از او خواستند که اگر امکان حل مشکلات را ندارد، مدیریت باشگاه را ترک کند.

نامه سرگشاده و تند بازیکنان پرسپولیس علیه درویش | مطمئنی دشمن پرسپولیس نیستی!

این نوشته که با ادبیاتی کاملا متفاوت از سوی بازیکنان منتشر شد، خشم رضا درویش را به دنبال داشته است. او انتظار داشت که حداقل در این مورد بعضی موارد را رعایت می‌کردند و با این ادبیات واکنش نشان نمی‌دادند.

با این حال هنوز باشگاه پرسپولیس واکنشی به این موضوع نداشته و باید دید که در ساعات آینده چه اتفاقی رخ می‌دهد.

",sports,
145,"
به گزارش همشهری آنلاین و به نقل از روزنامه الریاضیه عربستان؛ کریم بنزما در مجمع جهانی مسک که به مدت ۳ روز در شهر ریاض برگزار شد، شرکت کرد. کاپیتان تیم فوتبال الاتحاد جده در سخنرانی خود در نشست «ستارگان در صحرا» گفت که در کشور دوم خود، عربستان زندگی می‌کند.

کریم بنزما که در نقل‌وانتقال‌های تابستانی از رئال مادرید به الاتحاد عربستان انتقال یافت، گفت: بیش از هر چیز خوشحالم که در عربستان در میان این مردم بزرگ عاشق ورزش حضور دارم. من فقط برای فوتبال به این کشور نیامده‌ام، بلکه برای یک پروژه بزرگ ورزشی اینجا هستم.

مهاجم تیم الاتحاد عربستان خاطرنشان کرد: در ابتدای حضورم در عربستان از لطف و استقبال زیاد و استقبال چشمگیر هواداران باشگاه الاتحاد غافلگیر شدم. این موضوع نشان می‌دهد هواداران فوتبال عربستان اشتیاق زیادی به فوتبال دارند. ما در تیم الاتحاد مخاطبان دوست داشتنی داریم و آنها بازیکن شماره یک محسوب می‌شوند. باید تمام تلاش خود را بکنیم تا آنها خوشحال شوند.

",sports,
146,"
به گزارش همشهری آنلاین، این پوستر را در ادامه می بینید:





",sports,
147,"
به گزارش همشهری‌آنلاین، قطار جام‌جهانی۲۰۲۶ از امروز برای تیم ملی ایران به حرکت درمی‌آید. مرحله اول رقابت‌های مقدماتی جام‌جهانی در قالب ۱۰بازی به شکل پلی‌آف برگزار شد و ۱۰تیم برنده از میان ۲۰تیم به مرحله دوم که نخستین مرحله گروهی این رقابت‌هاست، راه پیدا کردند.

در این مرحله تیم ایران در گروه E با ازبکستان، ترکمنستان و هنگ‌کنگ همگروه است که هنگ‌کنگ با بردن تیم ملی بوتان از پلی‌آف بالا آمده است. اتفاقا نخستین بازی تیم ملی مقابل همین تیم هنگ‌کنگ است که از ساعت۱۸ امروز در ورزشگاه آزادی برگزار می‌شود. ۲تیم دیگر این گروه نیز از ساعت۱۷:۳۰ در ترکمنستان مقابل یکدیگر قرار می‌گیرند.

مصاف هفتم با شش‌تایی‌ها

تیم ملی هنگ‌کنگ که امروز میهمان ملی‌پوشان ایران خواهد بود، هرگز در عرصه ملی نتوانسته حریفی دندان‌گیر برای ایران باشد. سابقه رویارویی‌های قبلی ایران و هنگ‌کنگ ۶تقابل بوده که در هر ۶بازی تیم ملی ایران به پیروزی رسیده است. هنگ‌کنگ تا قبل از این تقابل آخری که در مقدماتی جام‌جهانی۲۰۲۲ با ایران داشت، حتی نتوانسته بود گل بزند و ایرانی‌ها همواره با کلین‌شیت بر این حریف غلبه کرده بودند. ایران نخستین‌بار در جام ملت‌های آسیا۱۹۶۸ با نتیجه ۲ بر صفر هنگ‌کنگ را برد. در مقدماتی جام‌جهانی۱۹۷۸ دوباره ۲تیم همگروه شدند که تیم حشمت مهاجرانی در هنگ‌کنگ و تهران با نتایج ۲ بر صفر و ۳ بر صفر پیروز شد.

سال۱۹۸۸ در مقدماتی جام ملت‌های آسیا تیم ایران با هدایت پرویز دهداری ۲گل به هنگ‌کنگ زد که گل‌ها را مرحوم سیروس قایقران و صمد مرفاوی زدند. بعد از آن مسابقه، ایران و هنگ‌کنگ به‌مدت ۳۱سال برخوردی با هم نداشتند تا اینکه در مقدماتی همین جام‌جهانی اخیر دوباره همگروه شدند. این بار بازی رفت را تیم ویلموتس با ۲گل برد و در بازی برگشت هم تیم اسکوچیچ ۳بر یک برنده شد تا بالاخره هنگ‌کنگ بعد از ۵۳سال بتواند یک گل به ایران بزند. امروز ایران با چنین حریفی بازی دارد اما باز هم کادر فنی تیم ملی روز گذشته اصرار داشتند این تیم را حریف قابل‌توجهی جلوه بدهند؛ آن‌هم با تکیه بر صعود امیدهای هنگ‌کنگ به جمع ۴تیم برتر بازی‌های آسیایی۲۰۲۲ که البته آن هم به لطف تیم امید ایران و شاگردان رضا عنایتی رقم خورده است!

راه مارپیچ برای صعود ۸تیم

پیروزی امروز تیم ملی ایران مقابل هنگ‌کنگ و حتی صعود ملی‌پوشان به مرحله بعدی آن هم با عنوان سرگروهی کاملا قابل پیش‌بینی است. اگر کنجکاو هستید که مراحل بعدی این مسابقات به چه شکلی است و ایران از چه مسیری باید به جام‌جهانی۲۰۲۶ برسد، در جریان باشید که این بار ماجرا کمی پیچیده‌تر از دفعات قبلی است. البته با توجه به اینکه از آسیا ۸تیم مستقیما به جام‌جهانی می‌رسند، کار صعود خیلی آسان‌تر است اما فرمول صعود کمی پیچیده شده است.

مسابقات مقدماتی جام‌جهانی در قاره آسیا چندین مرحله دارد. در مرحله اول ۱۰تیم با برتری در ۱۰بازی پلی‌آف به جمع ۲۶تیم دیگر اضافه شدند تا ۳۶تیم در ۹گروه ۴تیمی قرار بگیرند. چنان‌که ذکر شد ایران در این مرحله همراه با ازبکستان، ترکمنستان و هنگ‌کنگ در گروه پنجم قرار دارد. بعد از پایان بازی‌های این مرحله ۲تیم اول هر گروه به دور سوم می‌رسند.

تیم‌های اول و دوم گروه‌های ۹گانه که ۱۸تیم هستند و مجوز صعود مستقیم به جام ملت‌های آسیا را هم به‌دست آورده‌اند، برای صعود به جام‌جهانی این بار در ۳گروه ۶تیمی قرار می‌گیرند. بازی‌های این مرحله بیشتر از مراحل قبلی طول می‌کشد چون هر تیم باید ۱۰بازی با تیم‌های همگروهی برگزار کند. از این ۳گروه، تیم‌های اول و دوم یعنی جمعا ۶تیم به جام‌جهانی می‌روند. تیم‌های سوم و چهارم گروه‌ها نیز همچنان شانس دارند تا در مرحله بعدی مجوز صعود را به‌دست بیاورند.

تیم‌های سوم و چهارم از ۳گروه که تعداد آنها ۶تیم است در ۲گروه ۳تیمی به مصاف هم می‌روند. در پایان تیم‌های اول این ۲گروه نیز به جام‌جهانی می‌روند و تیم‌های دوم با هم بازی می‌کنند تا برنده آنها راهی پلی‌آف بین‌قاره‌ای شود، چون آسیا به‌جز ۸سهمیه مستقیم، مثل همیشه یک سهمیه برای حضور در پلی‌آف نیز دارد. همانطور که می‌بینید فرمول صعود به جام‌جهانی از همیشه پیچیده‌تر اما کار ایران برای صعود به این رقابت‌ها از همیشه آسان‌تر است.

",sports,
148,"
به گزارش همشهری‌آنلاین، لیورپولی‌ها این هفته توانستند برنتفورد را ۳ بر صفر ببرند. یک هفته قبل‌ همین تیم در زمین چلسی ۲ بر صفر به پیروزی رسیده بود و این بیانگر ارزش پیروزی خانگی لیورپول بر برنتفورد است. شاگردان توماس فرانک دانمارکی از آغاز نوامبر۲۰۲۲ (۱۹‌بازی)، برای دومین‌بار بود که در بازی خارج از خانه لیگ برتری، شکست می‌خوردند. آخرین‌بار ولوز ۲ بر صفر آنها را برده بود.

لیورپول در فصل ۲۱-۲۰۲۰ و در یک دوره عجیب و غریب، ۶بار در خانه شکست خورد اما بلافاصله دوران بی‌شکستی در آنفیلد آغاز شد و قرمزها در ۴۸بازی بعدی لیگ تنها یک‌بار در زمین خودی باخت را تجربه کردند(۳۷برد و ۱۰تساوی)؛ ۲ بر یک مقابل لیدز یونایتد در فصل گذشته. پس از شکست ۲ بر یک مقابل کریستال پالاس در آوریل۲۰۱۷، لیورپول تا ژانویه۲۰۲۱ در یک بازی خانگی در لیگ برتر شکست نخورده بود تا اینکه برنلی از گرد راه رسید و آنها را با نتیجه یک بر صفر برد. پیش از باخت به برنلی، لیورپول ۶۸بازی پیاپی خانگی بدون شکست‌(۵۵برد و ۱۳تساوی) را پشت‌سر گذاشته بود. ۶‌شکست خانگی لیورپول در فصل۲۱-۲۰۲۰ مقابل تیم‌های برایتون، منچسترسیتی، اورتون، چلسی، فولام و برنلی اتفاق افتاد. شاید دلیل این باخت‌ها هم دوران کرونا و بازی‌های بدون تماشاگر بود؛ همان دورانی که تیم‌های مهمان در همه جای دنیا بهترین عملکرد تاریخ خود را در زمین حریفان ثبت کردند، چون تماشاگری نبود تا از میزبان‌ها حمایت کند. به‌عبارتی، اگر فقط بازی‌هایی را که با حضور تماشاگران در آنفیلد برگزار شده درنظر بگیریم، قرمزها در ۱۰۳بازی آخر خانگی، ۸۲برد، ۲۰تساوی و یک‌باخت به‌دست آورده‌اند. اواسط فصل‌۲۱-۲۰۲۰، در روزهایی که اجازه ورود به ۲هزار هوادار داده شده بود، ۲برد و یک‌تساوی نصیب تیم میزبان شد.

برد ۳ بر صفر یکشنبه مقابل برنتفورد به این معنی بود که لیورپول در تمام ۹بازی خانگی خود در تمام رقابت‌های این فصل، همه تیم‌ها را با اختلاف ۲گل یا بیشتر برده است. این طولانی‌ترین روند برد خانگی با اختلاف بیشتر از ۲‌گل در تاریخ درخشان باشگاه است‌(برابر با ۹پیروزی پیاپی پرگل از مه تا اکتبر۱۹۸۰). حریفان قرمزها در این ۹بازی خانگی تیم‌های بورنموث‌(۳ بر یک)، استون‌ویلا(۳بر صفر)، وستهم‌(۳ بر یک)، لستر(۳ بر یک)، سن‌ژیل(۲ بر صفر)، اورتون‌(۲ بر صفر)، تولوز(۵ بر یک)، ناتینگهام‌(۳ بر صفر) و برنتفورد(۳ بر صفر) بودند. حالا برای لیورپول تنها یک امتیاز تا صدر جدول با منچسترسیتی فاصله وجود دارد. البته شانس قهرمانی سیتی همچنان بالاست (۸۴.۶درصد) و لیورپول فقط ۹.۱‌درصد شانس قهرمانی دارد.

برای قهرمانی تنها پیروزی در بازی‌های خانگی کافی نیست. لیورپول در خارج از خانه تیم بدی است. آنها حتی هفته گذشته به تولوز هم در فرانسه ۳ بر ۲ باختند و در ۶بازی خارج از خانه خود در لیگ برتر در فصل ۲۴-۲۰۲۳ فقط ۲برد(۳‌تساوی و یک‌شکست) کسب کرده‌اند. باخت آنها البته ناحق و مقابل تاتنهام با اشتباه داور و VAR بود اما تساوی در زمین چلسی حق لیورپول نبود و این تیم باید در خانه آبی‌ها می‌باخت. همچنین بازی در زمین برایتون و لوتون با نگرانی‌هایی در مورد عملکرد تیم در خارج از خانه همراه بود. پیروزی مقابل نیوکاسل و ولوز تنها بردهای خارج از خانه لیورپول در لیگ بوده است. در رقابت‌های لیگ اروپا، لیورپول مجبور شد باز هم عقب بیفتد تا لاسک را با نتیجه ۳ بر یک شکست دهد، اما سپس در زمین تولوز شکست خورد. پیروزی ۲ بر یک اخیر در زمین بورنموث در جام اتحادیه، یکی از تنها ۲دیداری (از ۹‌بار در تمام رقابت‌ها) برای مردان کلوپ بود که در این فصل گل اول را دریافت نکردند و از حریف عقب نیفتادند.

فصل پیش هم برنامه همین بود و لیورپول مهمان، نشانی از لیورپول میزبان نداشت. فصل گذشته تعداد باخت‌های خارج از خانه لیورپول در لیگ برتر نسبت به بردها و گل خورده به گل زده بیشتر بود؛ ۸باخت، ۶برد و ۵تساوی، ۲۹گل زده و ۳۰گل خورده. برای همین بود که سهمیه لیگ قهرمانان از دست رفت. یک فصل قبل‌تر ولی اوضاع کاملا متفاوت بود و لیورپول ۱۳بازی را در زمین حریفان برد (۴تساوی و ۲شکست) و تا لحظه آخر شانس قهرمانی داشت و درنهایت با ۹۲‌ امتیاز دوم شد.

اگر به میانگین تعداد بردهای خارج از خانه قهرمان لیگ برتر در ۵سال گذشته(۱۳.۲)، میانگین تعداد باخت‌های خارج از خانه(۲.۲) و تساوی‌های خارج از خانه(۳.۶) نگاهی بیندازیم، باید به این نتیجه برسیم که لیورپول برای کسب جام در رقابت‌های این فصل لیگ برتر باید بیشتر بازی‌های خارج از خانه باقیمانده خود را ببرد. لازم به ذکر است که من‌سیتی فصل گذشته تنها ۱۱‌بازی از ۱۹‌بازی خارج از خانه خود را برد، ۴‌شکست و ۴‌تساوی که کمتر از استاندارد لازم بود. فصل گذشته، لیورپول نتوانست هیچ‌یک از ۵‌بازی اول خارج از خانه خود را ببرد(۲‌تساوی و ۳شکست) و تا اواسط آوریل که لیدز را ۶بر یک شکست داد، در خارج از خانه مقابل تیمی در نیمه انتهایی جدول پیروز نشد. به‌طور میانگین در ۵فصل گذشته، قهرمان لیگ ۳۷.۴‌گل خارج از خانه به ثمر رسانده و ۱۳گل دریافت کرده است. لیورپول تاکنون در ۶‌بازی ۱۰‌گل زده و ۸‌گل دریافت کرده که آمار خوبی نیست. سیتی تمام ۱۵‌بازی خانگی خود را در لیگ برتر در سال۲۰۲۳ برده است. در واقع، آنها تمام ۲۳‌بازی خانگی خود را در همه رقابت‌ها در این سال برنده شده‌اند، بنابراین به‌نظر می‌رسد اگر کسی می‌خواهد با سیتی رقابت کند، باید کیفیت بازی یا نتیجه‌گیری خود را در بازی‌های خارج از خانه بهتر کند. آلیسون که دروازه‌بان مطمئنی است. ویرجیل رهبر خط دفاعی است اما زوج مناسبی ندارد و آرنولد هم در سمت راست خط دفاعی افت شدیدی داشته و رابرتسون زیاد مصدوم می‌شود. خط هافبک متشکل از ۳‌تازه‌وارد به نام مک‌آلیستر آرژانتینی، ژوبوشلای مجار و خراونبرخ هلندی ترکیبی عالی است. خط حمله هم همینطور؛ تماشاگران در هر یک از ۱۸‌بازی آنها در تمام رقابت‌ها در این فصل شاهد بوده‌اند که یکی از ۵‌مهاجم بزرگ‌شان حداقل یک‌بار گل زده است. در مجموع، تیم ۵نفره خط حمله، ۳۵گل زده‌اند؛ صلاح(۱۲)، ژوتا(۸)، داروین نونیز(۷)، لوییس دیاس(۴) و کودی خاکپو(۴). همچنین محمد صلاح با ۲۶.۳۳۷ دقیقه بازی به پراستفاده‌ترین بازیکن یورگن کلوپ در طول دوران مربیگری خود تبدیل شده است.

با وجود تمامی این آمار و ارقام آیا باید لیورپول یورگن کلوپ را دوباره رقیب اصلی منچسترسیتی گواردیولا برای قهرمانی لیگ تلقی کرد؟ با وجود تیم‌های خوبی مثل تاتنهام، آرسنال، استون‌ویلا و حتی چلسی، باز هم به‌نظر می‌رسد لیورپول می‌تواند مدعی جدی باشد.

",sports,
149,"
به گزارش همشهری آنلاین، نکته جالب اینکه سلفی‌بگیرها محدود به خروجی تمرین نیستند و حتی برخی طرفداران شانس خود را از روی سکوها امتحان کردند تا با بازیکنان موردعلاقه خود عکس یادگاری بیندازند.

سعید عزت‌اللهی یکی از بازیکنان محبوب تیم ملی بود که در حاشیه تمرین روز چهارشنبه به درخواست سلفی تماشاگران پاسخ مثبت داد و موبایل آنها را از روی سکوها گرفت و با این تماشاگران که اغلب خردسال و نوجوان بودند، عکس یادگاری انداخت.





پس از عزت‌اللهی، طارمی هم به او پیوست و این دو چند امضا هم روی کاغذ سفید این نفرات ثبت کردند. البته امضا گرفتن شاید دیگر منسوخ شده باشد اما کودکانی که از مدرسه به تمرین آمده بودند، می‌خواستند پز دستخط سعید و طارمی را فردا به همکلاسی‌های خود بدهند.

نکته جالب اینکه در تمام این سال‌ها کمتر پیش آمده بود که تیم ملی در چنین محل‌هایی تمرینات خود را برگزار کند و اغلب کمپ تیم‌های ملی با شرایط حفاظتی خاص خود در اختیار تیم ملی بود و طرفداران تقریبا به ستاره‌ها و تمریناتشان دسترسی نداشتند اما این بار نقل مکان به دستگردی فرصت جالبی را به طرفداران پرشور اکباتانی داده است.

",sports,
150,"
 به گزارش همشهری آنلاین، اتحادیه جهانی کشتی در جلسه ۳ روز پیش خود داوری رقابت فینال وزن ۸۷ کیلوگرم کشتی فرنگی قهرمانی جهان ۲۰۲۳ در بلگراد صربستان را مورد بررسی قرار داد و در نهایت در تصمیمی عجیب، داوید لوسونچی از مجارستان را به طور مشترک با علی چنگیز از ترکیه برنده مدال طلای جهان معرفی کرد.

اتحادیه جهانی کشتی اشتباه فاحش تیم داوری در تعیین برنده این مبارزه را دلیل تصمیم خود اعلام کرد.

اتحادیه جهانی کشتی تصریح کرد: بررسی های داوری این مبارزه نشان می دهد ضربه فنی علی چنگیز از ترکیه توسط لوسونچی در دقیقه پایانی مبارزه به درستی توسط داور ضربه فنی تشخیص داده شد اما رییس تشک با این تصمیم مخالفت کرد تا در نهایت دست کشتی گیر ترک با برتری ۸ بر ۷ به عنوان کشتی گیر پیروز مبارزه بالا برود. حال با توجه به محرز شدن اشتباه تیم داوری و لزوم رعایت عدالت، کشتی گیر مجارستان نیز به همراه کشتی گیر ترکیه،‌ مشترکا به عنوان برنده مدال طلا در وزن ۸۷ کیلوگرم رقابت های کشتی فرنگی قهرمانی جهان معرفی می شود.

",sports,
151,"
به گزارش ایرنا، سرخپوشان که باید خود را برای هفته پنجم لیگ قهرمانان آسیا و دیدار با النصر در عربستان آماده کنند، امروز در ورزشگاه شهید کاظمی به تمرین پرداختند.

پیش از شروع، سرخپوشان با جمعی از کودکان کار که در تمرین حضور یافته بودند عکس یادگاری گرفتند.

پس از صحبت‌های گل‌محمدی، تمرین با پاس‌های کوتاه و ترکیبی آغاز شد.

حفظ توپ در بخش کوچکی از زمین، شوتزنی به سمت دروازه و فوتبال درون تیمی بخش‌های دیگر این تمرین بودند که در مجموع ۸۰ دقیقه به طول انجامید.

چهار ملی‌پوش تیم و وحید امیری غایبان این تمرین بودند.

مرتضی پورعلی‌گنجی بعد از گذشت حدود ۲۰ روز از عمل جراحی‌اش در محل تمرین حاضر شد و علاوه بر خوش و بش با هم‌تیمی‌های خود به فیزیوتراپی پرداخت.

نبیل باهویی نیز به دلیل مصدومیت امروز اختصاصی تمرین کرد.

",sports,
152,"
به گزارش ایرنا، تیم فوتبال نوجوانان ایران امروز (جمعه) در سومین و آخرین بازی خود در مرحله گروهی جام جهانی زیر ۱۷ سال رودرروی نیو کالدونیا قرار گرفت.

شاگردان حسین عبدی در این مسابقه به برتری پر گل پنج بر صفر دست پیدا کردند.

نوجوانان ایران اگرچه در گروه مرگ جام جهانی زیر ۱۷ سال با تیم‌های برزیل و انگلیس قرار داشتند اما در اولین بازی خود در این رقابت‌ها یک نتیجه شگفت انگیز و ناباورانه مقابل برزیل داشتند و با یک کامبک ‌‏معجزه‌آسا در نیمه دوم مدافع عنوان قهرمانی را از پیش رو بر داشتند.

ملی‌پوشان ایران در بازی دوم یک بازی نزدیک با گل دقیقه ۹۰ شکست خوردند تا بازنده‌ای سربلند لقب بگیرند.

شاگردان حسین عبدی با کسب ۶ امتیاز و فقط به خاطر تفاضل کمتر پس از تیم‌های انگلیس و برزیل در جایگاه سوم گروه C قرار گرفتند و به دور یک‌شانزدهم نهایی رسیدند.

طبق جدول طراحی شده از سوی فدراسیون بین‌المللی فوتبال (فیفا) تیم نوجوانان ایران تنها در صورتی که تیم سوم از گروه D صعود نمی‌کرد، در دور یک شانزدهم نهایی با اسپانیا برخورد داشت ولی با توجه به اینکه ژاپن از این گروه صعودش را به‌عنوان تیم سوم قطعی کرد شاگردان حسین عبدی رودرروی مراکش قرار خواهند گرفت.

طبق برنامه اعلام شده تیم فوتبال نوجوانان ایران باید چهار روز دیگر (سه‌شنبه) در ورزشگاه گلورا بونگ تومو شهر سورابایا اندونزی و از ساعت ۱۵:۳۰ (به وقت تهران) مقابل تیم مراکش صف‌آرایی خواهد کرد.









",sports,
153,"
به گزارش ایرنا، تیم نوجوانان ایران امروز (جمعه) در سومین و آخرین بازی خود در مرحله گروهی جام جهانی زیر ۱۷ سال رودرروی نیو کالدونیا قرار گرفت.

قضاوت این مسابقه را «ایوو نیگل مندز چاوز» اهل کشور بولیوی با کمک‌های «کارلوس آلبرتو» و «روگر اورلانا آپازا» بر عهده داشتند.

تیم فوتبال نوجوانان ایران در اولین بازی خود در این رقابت‌ها یک نتیجه شگفت انگیز و ناباورانه مقابل برزیل داشتند و با یک کامبک ‌‏معجزه‌آسا در نیمه دوم مدافع عنوان قهرمانی را از پیش رو بر داشتند.

ملی‌پوشان ایران در بازی دوم یک بازی نزدیک با گل دقیقه ۹۰ شکت خوردند تا بازنده‌ای سربلند لقب بگیرند.

شاگردان حسین عبدی که با یک تساوی مقابل نیو کالدونیا صعودشان را به مرحله حدفی حتمی می‌کردند از همان دقیقه اول بازی هجومی را در دستور کار قرار دادند تا با با برتری پُر گل شانس صعود به‌عنوان صدرنشین یا تیم دوم را هم به دست بیاورند.

دقیقه ۱۷: ارسال زیبای ماهان صادقی امیرمحمد رزاقی‌نیا با ضربه سر تبدیل به گل کرد تا اولین ایران شکل بگیرد.




PausePlay

% buffered00:00
00:00
UnmuteMute
Settings



CaptionsDisabledQuality270pSpeedNormal
CaptionsGo back to previous menu

QualityGo back to previous menu
270p180p
SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload





دقیقه ۲۵: تیم ملی به کمک داور ویدوئی صاحب ضربه پنالتی شد، اسماعیل قلی‌زاده پشت توپ ایستاد و با وجود اینکه دروازه‌بان نیو کاندونیا را فریب داده بود توپ به تیرک خورد تا گل به ثمر نرسد.

دقیقه ۳۴:ارسال نیما اندرز از سمت راست با ضربه سر ابوالفضل موردی همراه شد که توپ پس از برخورد به وادیرا هانیه مقابل پای رزاقی‌نیا افتاد تا این بازیکن دومین گل خودش و ایران را به ثمر رساند.




PausePlay

% buffered00:00
00:00
UnmuteMute
Settings



CaptionsDisabledQuality180pSpeedNormal
CaptionsGo back to previous menu

QualityGo back to previous menu

SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload





دقیقه ۷۶:فرار یعقوب براجعه و پاس این بازیکن به ضا غندی‌پور رسید تا او با ضربه سر زیبا سویمن گل ایران را به ثمر رساند.




PausePlay

% buffered00:00
00:00
UnmuteMute
Settings



CaptionsDisabledQuality270pSpeedNormal
CaptionsGo back to previous menu

QualityGo back to previous menu
270p180p
SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload





دقیقه ۶+۹۰ : ارسال توپ از جناح چپ در شلوغی محوطه جریمه نیوکالدونیا به امیرحسین عسگری رسید تا او با شوتی محکم برای بار چهارم توپ را به تور دروازه نیو کالدونیا برساند.




PausePlay

% buffered00:00
00:00
UnmuteMute
Settings



CaptionsDisabledQuality480pSpeedNormal
CaptionsGo back to previous menu

QualityGo back to previous menu
480pSD360p180p
SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload





دقیقه ۸+۹۰: فرار سریع کسری طاهری از بین مدافعان میانی کالدونیا این بازیکن را در موقعیت تک به تک قرار داد تا شوت زمینی این بازیکن تبدیل به گل پنجم ایران شود.




PausePlay

% buffered00:00
00:00
UnmuteMute
Settings



CaptionsDisabledQuality180pSpeedNormal
CaptionsGo back to previous menu

QualityGo back to previous menu

SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload





ملی‌پوشان ایران با پیروزی پر گل مقابل نیوکالدونیا به عنوان تیم سوم راهی مرحله حذفی جام جهانی زیر ۱۷ سال شدند تا به مصاف اسپانیا بروند.

در دیگر دیدار این گروه تیم نوجوانان برزیل در یک بازی حساس به مصاف انگلیس رفت.

این بازی با برتری ۲ بر یک زردپوشان سرزمین قهوه به پایان رسید.

با این نتیجه تیم انگلیس به عنوان تیم اول، برزیل تیم دوم و ایران تیم سوم جواز حضور در مرحله بعدی جام جهانی زیر ۱۷ سال را به دست آوردند.

ترکیب نوجوانان ایران: آرشا شکوری ،حسام نفری ،عرفان درویش‌عالی ، نیما اندرز(رضا غندی‌پور) ، علیرضا همایی‌فرد(ابوالفضل ذلیخایی) ، ابوالفضل زمانی ، امیرمحمد رزاق‌نیا ، یعقوب براجعه ، ماهان صادقی ، ابوالفضل موردی(محمد عسگری) ، اسماعیل قلی‌زاده(کسری طاهری)



ترکیب کالدونیا: 

نیکولاس کوتران ، وادیرا هانیه ،گِرِگوری دیکو| اینینه هونا ، بایرون گوهوپه(رونالد گانیانه)، جایثرم اوپا ، آنتونی لِوی(دیوید کاما) ،جین‌ایوس سایکو ، باپتیسته کوتران ، نوما پامانی، سیپانه کائزه





",sports,
154,"
به گزارش ایرنا، پس از چند فصل حضور کمرنگ بازیکنان آکادمی فولاد در تیم بزرگسالان این باشگاه، این روزها کادر اسپانیایی نیم نگاهی به ستاره های جوان دارد تا با استفاده از انگیزه و توان این بازیکنان مقابل حریفانش حرف‌های بیشتری برای گفتن داشته باشد. 

فولاد در این فصل یکی از پیرترین تیم‌های لیگ برتر ایران است و این لقب با توجه به تمرکز ویژه‌ای که این باشگاه بر روی فوتبال پایه دارند در تناقض شدید است. از تاثیرگذاری آکادمی فولاد خوزستان همین را بس که این باشگاه در تیم ملی نوجوانان فوتبال ایران حاضر در جام جهانی اندونزی با داشتن ۵ بازیکن به نام‌های عرفان درویش عالی (کاپیتان)، محمد عسکری، ضرغام سعداوی، ابوالفضل موردی و علی حسنی؛ بیشترین سهم را دارد و از سایر باشگاه های کشور یک سرو گردن جلوتر است. 

 فقر محسوس بازیکنان کارآمد از یک سو و داشتن انبوهی از بازیکنان تازه نفس که به اذعان بسیاری از کارشناسان هر کدام‌شان پتانسیل یک حزباوی شدن دیگر را دارند، این روزها کادر فنی فولاد را برای استفاده هرچه بیشتر از بازیکنان تازه نفس ترغیب می کند.

آنگونه که از تغییرات اخیر فولاد می توان برداشت کرد، اتکا به جوانان برای خروج از شرایط فعلی از کارهای مهمی است که مارتینز به آن دست زده. او در کنفرانس خبری خود هم بر استفاده حداکثری از بازیکنان جوان در کنار باتجربه ها تاکید کرد و در شرایطی که تک امتیازها هم بر مقبولیت او نزد هواداران تاثیر دارد، این ریسک را به جان خریده و قصد دارد در مدت باقی مانده تا پایان رقابت های نیم فصل با میدان دادن به محصولات آکادمی باشگاه فولاد خوزستان آنها را حمایت کند تا با شناختی بیشتر از پتانسیل های موجود در مجموعه، بقیه نقاط ضعف تیم را با حضور در نقل و انتقالات نیم فصل تامین کند.



علیرضا باویه، عادل آرغند، محمد جایمند، ایوب راهبر، علی بهرامی، محمد خادمی منفرد، بهنام تیموریان، امیرحسین جلالی، محمد زورمند، سیدرضا موسویان، علی نازی و هومن الیاسی تنها بخشی از بازیکنان جوان آکادمی فولاد هستند که این روزها تحت نظر ایگناسیوی باتجربه مشغول به فعالیت می باشند تا او نسل جدیدی از بازیکنان را به تیم اول باشگاه منتقل کند. 

فولادی ها در بازی قبلی خود برابر آلومینیوم هم که با برتری این تیم همراه شد این روند را شدت بخشیدند. در دقیقه ۱۲ این بازی بود که پس از تعویض اجباری شاه عباسی آنها خادمی منفرد را از دقایق ابتدایی بازی به میدان آوردند که او نیز با ارائه یک بازی زیبا توانست جواب اعتماد مربیان خود را بدهد. عادل آرغند دیگر چهره ای است که این روزها رفته رفته دارد جای خود را در ترکیب این تیم باز می کند؛ این جوان رعنا که از امیدهای فولاد منتقل شده، بارها با نظر ایگناسیو راهی میدان مسابقه شده و با تاثیرگذاری که در زمین داشته جای خود را بین هواداران فولاد باز کرده است. 

فولادی ها تغییر مسیر و پاکسازی تیم شان را با جوانگریی آغاز کرده اند؛ حضور این دو بازیکن در ترکیب در کنار محمدرضا غبیشاوی، علیرضا باویه و دیگر ستاره های پیشین آکادمی این باشگاه همچون سینا مریدی، مجتبی نجاریان و... همان انتظاری است که همه هواداران و اهالی فوتبال از این باشگاه سازنده جنوبی دارند. به بیان دیگر اسپانیایی های شاغل در اهواز با میدان دادن به بازیکنان سرشار از انگیزه آکادمی خود سعی دارند از یک طرف لقب پیری را از فولاد جدا کرده و از سوی دیگر دوباره فولاد را با این تکنیک که در گذشته از آن جواب گرفته، به مسیر صحیح خود برگردانند.

",sports,
155,"
به گزارش ایرنا، تیم فوتبال اورتون به دلیل نقض قوانین مالی لیگ برتر انگلیس با کسر ۱۰ امتیاز در این فصل از لیگ در این فصل مواجه شد. حالا این تیم با 19 امتیاز در رده نوزدهم قرار گرفته است. 

این باشگاه با انتشار بیانیه‌ای عنوان کرده که از این حکم شوکه و ناامید شده است. تافی‌ها همچنین مدعی شده‌اند که این حکم کاملاً نامتناسب و ناعادلانه بوده است.

به گفته این باشگاه روند اعتراض به این حکم هم اکنون آغاز شده است. 



",sports,
156,"
صادق ورمزیار در گفت‌وگو با خبرنگار ایرنا درباره برتری ۲ بر یک استقلال مقابل تراکتور تبریز اظهار کرد: استقلال بازی خوبی به نمایش گذاشت و توانست در خانه به یک پیروزی مهم دست یابد. به نظر من فقط ۳ امتیاز بازی‌ها مهم است و خوشبختانه توانستیم با این روند، صدر جدول را تثبیت کنیم. اما باید در ادامه راه حواسمان باشد که امتیاز از دست ندهیم و از کورس عقب نمانیم.

وی افزود: نقطه قوت استقلال اتحاد تیمی بین بازیکنان است و بازیکنان فعل خواستن را صرف کردند و تا الان تنها متحمل یک شکست شده است. در تیم بازیکنانی داریم مثل روزبه چشمی که می‌تواند تیم را مدیریت کند و بازیکنانی دیگر مثل سیدحسین حسینی که دروازه استقلال را بیمه کرده است.

پیشکسوت استقلال درباره مصدومیت محمدحسین مرادمند در نیمه نخست دیدار برابر تراکتور گفت: متاسفم که چنین اتفاقی برای مرادمند افتاد و او چند هفته‌ای بازی نمی‌کند اما استقلال با ۳ نفری که در خط دفاع در اختیار دارد، خوب کار می‌کند و شاید نکونام فقط در بحث تعویض با مشکل مواجه شود. البته با مدیریت نکونام این موضوع حل می‌شود چون ما پیشکسوتان و هواداران به او اعتماد داریم.

ورمزیار درباره عملکرد گوستاوو بلانکو مهاجم آرژانتینی استقلال یادآور شد: بلانکو از نظر فنی بازیکن قوی است که خوشبختانه توانست در این بازی گل بزند و قطعا موتور گلزنی او روشن شده است. شکی ندارم او می‌تواند در بازی‌های آینده بهترین عملکرد را از خودش را به نمایش بگذارد. به نظر من او هنوز با شرایط آرمانی بدنی فاصله دارد که امیدوارم طی چند هفته دیگر بتواند به آمادگی کامل برسد. 

وی درباره اینکه آیا استقلال قادر است قهرمان این فصل لیگ برتر شود، اضافه کرد: استقلال باید کار خودش را انجام دهد. تیمی که الان می‌بیند با انسجام تیمی بازی می‌کند و نباید در هر شرایطی صدر را از دست بدهد. با این بردهای که تیم به دست آورده خوشبختانه تیم با روحیه است.

پیشکسوت استقلال در مورد حضور بازیکنان استقلال در تیم ملی اظهار داشت: خیلی خوشحالم که از باشگاه بزرگ استقلال سه نماینده خوب در تیم ملی حضور دارد. ولی به شدت جای ابوالفضل جلالی خالی است در تیم ملی چون در این ۱۰ هفته‌ای که از لیگ گذشته است بهترین عملکرد خوبش را به نمایش گذاشته او بی شک جزو بهترین بازیکنان استقلال است.

",sports,
157,"
به گزارش ایرنا، مهدی پاشازاده پیشکسوت استقلال روز جمعه در گفتگو با خبرنگار ورزشی ایرنا با اشاره به پیروزی آبی‌پوشان مقابل تراکتور در هفته دهم لیگ برتر باشگاه‌های ایران، اظهار داشت: استقلال برای پیروزی مقابل تراکتور برنامه و هدف داشت، آبی‌پوشان برای لحظه به لحظه طرح و برنامه داشتند و می‌دانستند چگونه باید بازی کنند.

وی افزود: استقلال انسجام داشت، بازیکنان این تیم تمام وظایفی را که بر دوششان گذاشته بودند را در زمین به بهترین شکل ممکن انجام دادند و همین باعث می‌شود تا برتری خود را به حریف دیکته کنند.

پیشکسوت استقلال خاطرنشان کرد: خط دفاعی استقلال عملکرد خوب و بدون نقصی را داشت،این خوب بودن به دفاع تیمی بر می‌گردد که باعث می‌شود بازیکنان وقتی در حالت حمله نیستند اصول دفاعی، پریسینگ را به درستی در زمین پیاده کنند،این عوامل باعث می‌شود تا کمتر رقبا فرصت برای خلق موقعیت پیدا کنند.

پاشازاده تصریح کرد: ایمان سلیمی خیلی خوب بازی کرد،این بازیکن آمده بود تا برخی اشتباهاتش را در بازی‌های گذشته تلافی کند، علاوه بر اینکه در کارهای دفاعی موفق عمل کرد یک گل زیبا نیز به ثمر رساند تا روز خوبش را کامل کند.

وی تاکید کرد: گوستاوو بلانکو در اولین بازی که در ترکیب ثابت استقلال قرار داشت توانست اتفاق بزرگی برای خود و استقلال رقم بزند، به طور حتم این گل باعث خواهد شد تا او در ادامه لیگ با روحیه مضاعفی برای استقلال به میدان برود.

بازیکن اسبق استقلال در پایان گفت: بار دیگر لیگ تعطیل شد و به طور جواد نکونام برای این تعطیلات برنامه خاص خودش را دارد، او برنامه های تمرینات را طوری برنامه ریزی می‌کند که تیمش از این شرایط مطلوب جسمانی خارج نشود.

",sports,
158,"
به گزارش ایرنا، دو باشگاه استقلال ایران و سوچی روسیه برای انجام همکاری‌های ورزشی و تجاری فی‌مابین، به تفاهم رسیدند و توافق‌نامه‌ای بین این دو باشگاه به امضا رسید.

موضوع این توافق‌نامه فعالیت‌های مشترک برای توسعه فوتبال در سوچی و تهران است.

این سند تعامل نزدیک بین دو باشگاه در توسعه بخش فوتبال فوتبال پایه در رده‌های مختلف سنی نونهالان، نوجوانان، جوانان و امیدها، بخش فنی شامل آموزش مربیان، امور بین المللی دو باشگاه، تبادل تجربیات آموزشی و فنی، برگزاری کنفرانس ها و رویدادهای مشترک با حضور نمایندگان دو باشگاه در روسیه و ایران را فراهم می‌کند.

لازم به ذکر است دو باشگاه استقلال و سوچی، با برگزاری مسابقات دوستانه در رده بزرگسالان هم توافق کردند که زمان و مکان برگزاری این بازی‌های دوستانه متعاقباً اعلام خواهد شد.

طبق این توافق‌نامه استقلال و سوچی، این امکان را خواهند داشت که بازیکنان جوان‌شان را به صورت قرضی و قطعی مبادله کنند.

همچنین آن‌ها را با حق خرید به خدمت بگیرند تا در صورت فروش بعدی به باشگاه‌های ثالث هم، هر دو باشگاه سود ببرند.

این تفاهم‌نامه تا پایان سال ۲۰۲۶ میلادی معتبر است و بنا به اراده طرفین قابل تمدید خواهد بود.



",sports,
159,"
به گزارش ایرنا،تیم ملی فوتبال ایران ایران روز گذشته از هفته نخست مرحله اول مسابقات مقدماتی جام‌جهانی ۲۰۲۶ و از گروه E قاره آسیا در ورزشگاه آزادی به مصاف هنگ کنگ رفت و صاحب برتری چهار بر صفر شد.

شاگردان امیر قلعه‌نویی درست یک روز پس از این مسابقه امروز (جمعه) در مرکز ملی فوتبال به تمرین ریکاوری پرداختند.

تیم ملی فردا برای انجام دومین دیدار خود در رقابتهای مقدماتی جام جهانی به تاشکند سفر می‌کند.

دیدار ایران و ازبکستان روز سه‌شنبه ساعت ١٨ به وقت محلی آغاز می‌شود.





",sports,
160,"
به گزارش ایرنا، تیم فوتبال کمتر از ۱۷سال ایران در آخرین بازی خود در مرحله گروهی جام‌جهانی امروز (جمعه) از ساعت ۱۵:۳۰ به مصاف کالدونیا خواهد رفت.

قضاوت این مسابقه را ایو نایجل مندز چاوز از بولیوی بر عهده خواهد داشت.

حسین عبدی سرمربی نوجوانان ایران تیم تحت هدایت خود را با این ترکیب راهی زمین می‌کند:

آرشا شکوری،عرفان درویش عالی،حسام نفری،نیما اندرز،علیرضا همایی فرد،امیر محمد رزاقی نیا،ابوالفضل زمانی،یعقوب براجعه،ماهان صادقی،اسماعیل قلی زاده و ابوالفضل موردی.

نوجوانان ایران در اولین بازی خود دست به کار بزرگی زده و توانستند برزیل را با نتیجه سه بر دو شکست دهند.

تیم فوتبال کمتر از ۱۷سال ایران در دومین بازی دور گروهی جام جهانی به مصاف انگلیس رفت و دو بر یک شکست خورد.

",sports,
161,"
به گزارش ایرنا از فدراسیون فوتبال، پرهان خانلری پزشک تیم ملی فوتبال اعلام کرد که علیرضا جهانبخش در جریان دیدار دیشب برابر هنگ‌کنگ از ناحیه همسترینگ دچار آسیب‌دیدگی جزیی شده و بر این اساس او برای رفع این آسیب دیدگی به دو هفته استراحت نیاز دارد.

وی افزود: با تصمیم اتخاذ شده جهانبخش برای درمان آسیب دیدگی خود روز یکشنبه عازم هلند خواهد شد، بنابراین امکان حضور این بازیکن در دیدار برابر ازبکستان فراهم نیست.

تیم ملی کشورمان روز گذشته در اولین دیدار انتخابی جام جهانی ۲۰۲۶ موفق شد با نتیجه ۴ بر صفر هنگ‌کنگ چین را از شکست دهد. 

",sports,
162,"
به گزارش خبرنگار ورزشی ایرنا، احمد زنده‌روح ستاره گل‌گهر سیرجان در بیستم در شرایطی توسط دراگان اسکوچیچ سرمربی وقت تیم ملی به اردو این تیم دعوت شد که در لیگ بیست و یکم شرایط برای این هافبک کاملا متفاوت رقم خورد. او در روزهای که در بهترین فرم ممکن خود قرار داشت سرباز شد و مجبور شد به تیم فجرسپاسی شیراز بپیوندد. او اگرچه با فجر در لیگ بیست و یکم حضور داشت اما با توجه به سقوط فجرسپاسی به لیگ یک، مجبور شد یک فصل دور از سطح اول فوتبال ایران، فوتبال خود را دنبال کند.

در شروع نیم فصل اول و با پایان خدمت سربازی زنده‌روح این هافبک به تیم سابق خود یعنی گل‌گهر سیرجان بازگشته است. از همین رو مصاحبه‌ای با این بازیکن داشته‌ایم که در ادامه آن را خواهیم خواند.

در دوران اوج فوتبالت مجبور به ترک گل‌گهر شدی.

قسمت هر کس یک جور است و برای من زندگی اینگونه پیش رفت. من فصل خوبی را پشت سر گذاشتم و به اردو تیم ملی دعوت می‌شدم اما همه چیز به‌یکباره تغییر کرد و من سرباز شدم. به هرحال اتفاقی بود که باید رخ می‌داد و قرعه به من افتاد. واقعا روزهای سختی برای من بود و هیچ راه دیگری نداشتم و باید از این مرحله از زندگی نیز عبور می‌کردم. خدا را شکر می‌کنم. در این مدت درس‌های زیادی یاد گرفتم که مسلما به درد من خواهند خورد. تلاش می‌کنم تا روزهای خوب گذشته را باز تکرار کنم.

اکنون در چه شرایطی قرار داری؟

خدا را شکر شرایط خوبی را پشت سر می‌گذاریم. در بازگشت به سیرجان اتفاقات بزرگ و خوبی برای من رقم خورد و توانستیم عملکرد خوبی داشته باشم و برای تیم دو بار گلزنی کنم. بازگشت به شرایط آرمانی که قبلا داشتی و قرار گرفتن در بهترین کیفیتی که ارائه دادی کار سختی خواهد بود. قطعا سخت است از شرایطی که در آن بودی جدا شوی و بعد باز برگردی و بخواهی آن را تکرار کنی. امیدوار هستم دوباره بتوانم روزهای خوب گذشته در گل‌گهر را تکرار کنم و شرایط را بهبود ببخشم.

به تیم ملی فکر می‌کنی؟

هیچ بازیکنی وجود ندارد که به فکر تیم ملی و بازی برای آن نباشد. من در بهترین شرایط در روزهای که در عرش حضور داشتم به زمین رسیدم و در روزهای که به تیم ملی دعوت شدم همه چیز برای من بد رقم خورد. ابتدا سعی می‌کنم برای گل‌گهر و مردم سیرجان تلاش کنم و اثر گذار باشم و شرایط خود را بهبود ببخشم. ان‌شاالله بعد از آن اگر قسمت شد باز به تیم ملی خواهم رسید.

در دربی کرمان برنده شدید.

در دو هفته اخیر شرایط خوبی نداشتیم و تیم هفته‌ها بود نتوانسته بود نتیجه قابل قبولی بگیرد و بازیکنان و اعضای کادرفنی تحت فشار بودند و می‌دانستیم از دست رفتن این سه امتیاز یعنی فشار بیشتر روی تیم. به همین دلیل در بازی با مس رفسنجان محکوم به پیروزی بودیم. در طول هفته با برنامه ریزی و آنالیزهای که داشتیم موفق شدیم نمایش خوبی مقابل یکی از تیم‌های خوب ایران داشته باشیم و سه امتیاز مهم را به ارمغان بیاوریم و از فشار ناشی از عدم نتیجه گیری خارج شویم.



بازی سختی با شمس آذر خواهید داشت.

من از فصل گذشته و از رقابت‌های لیگ یک با شمس‌آذر آشنایی دارم. این تیم شایستگی‌های خود را با کادرفنی جوان و با دانشی که در اختیار دارد به خوبی به اثبات رسانده است . قطعا بازی سختی برابر این تیم خواهیم داشت و کار ما در قزوین بسیار دشوار خواهد بود اما با توجه به شرایطی که داریم در این بازی محکوم به برد هستیم.

کار با مارینوس اوزونیدیس چگونه است؟ 

او کاراکتر خاصی دارد و باید بگویم او آقای خاص فوتبال ایران است. هیچ وقت ندیدم در تمرینات و در زمین بازی شور و اشتیاق نداشته باشد. او همیشه پرانرژی است و این موضوع را به تیم نیز منتقل می‌کند. اگر مشکلی داشته باشد یا حوصله نداشته باشد، همه را زمان تمرین و بازی کنار می‌گذارد و با انرژی روی کار خود تمرکز می‌کند.تیم با حضور او جان دوباره‌ای گرفته و نمایش خوبی داشته است. امیدوار هستم در ادامه راه گل‌گهر با این مربی یونانی به موفقیت برسد.

",sports,
163,"
به گزارش ایرنا، تیم ملی فوتبال ایران، پنجشنبه شب در نخستین دیدار خود در مرحله مقدماتی جام جهانی ۲۰۲۶ با نتیجه چهار بر صفر از سد هنگ کنگ گذشت.

درست دقایقی بعد از این بازی خبری حاشیه‌ای از اردوی تیم ملی فوتبال ایران به بیرون مخابره شد.

بخش رسانه‌ای تیم ملی فوتبال اعلام کرد: به منظور حفظ اتحاد تیمی و در پی رفتار غیرحرفه‌ای احمد نوراللهی و با تصمیم کادر فنی، این بازیکن از تیم ملی کنار گذاشته شد.



اما دلیل این اخراج چه بود؟

کنار گذاشتن احمد نوراللهی به رفتار حاشیه‌ای او پس از خط خوردن از فهرست ۲۳ نفره بازی با هنگ کنگ بر می‌گردد. او که با تصمیم امیر قلعه‌نویی نامش در فهرست این مسابقه جایی نداشت، حاضر نشد همراه با بازیکنان دیگر روی سکو بنشیند و به عبارت ساده‌تر قهر کرد!

قلعه‌نویی که همواره و در تمام سال‌هایی که مربیگری کرده نشان داده با این رفتارهای حاشیه‌ای بازیکنان مقابله می‌کند، دستور به اخراج هافبک دفاعی تیمش گرفت.

حالا به نظر می‌رسد هافبک دفاعی تیم ملی که در پست خود رقیبان سرسختی را پیش رو دارد باید چمدان‌هایش را جمع کرده و به امارات برگردد.



اما آنچه مشخص است به طور حتم این رفتار نوراللهی تبعات سنگینی را برای وی به همراه خواهد داشت و او معلوم نیست تا چه زمانی دیگر رنگ اردوی تیم ملی را ببیند.

احمدنور تیم ملی را در سفر به تاشکند همراهی نخواهد کرد و به طور حتم او باید بابت این رفتاری که در پیش از بازی با هنگ کنگ انجام داد، عذرخواهی کند در غیر این صورت هیچ بعید نیست با توجه به ترافیک شدیدی که در پست هافبک دفاعی در تیم ملی وجود دارد، او جام ملت‌های آسیا را از دست بدهد! هر چند تجربه ثابت کرده با وساطت بزرگترها و یک عذرخواهی ساده بار دیگر همه چیز به حالت عادی باز خواهد گشت.

یکی از نزدیکان تیم ملی در این باره به خبرنگار ورزشی ایرنا گفت: نظم و انضباط از هر چیز دیگری مهم‌تر است و رفتار حاشیه‌ای که نوراللهی انجام داد باعث شد تا امیر قلعه‌نویی تصمیم به کنار گذاشتن وی بگیرد.



",sports,
164,"
به گزارش ایرنا، مسلم اولادقباد ستاره ایرانی تیم فوتسال پالما در هفته یازدهم لیگ اسپانیا توانست ضمن گلزنی برای تیمش، عملکرد خوبی از خود بر جای بگذارد. 

از این رو نام این ستاره ایرانی در ترکیب منتخب هفته یازدهم لیگ فوتسال اسپانیا قرار گرفت. 

او چندی پیش عنوان برترین بازیکن مرد سال فوتسال آسیار ا نیز از آن خود کرده بود. 





",sports,
165,"
به گزارش ایرنا، رسانه باشگاه نساجی روز جمعه با اعلام این خبر نوشت: با تصمیم هیات مدیره باشگاه، همکاری با اریکو آندره پینهال به پایان رسید و این مربی در فضایی دوستانه و صمیمانه از مجموعه نساجی جدا شد. تیم فوتبال نساجی که یکی از نمایندگان ایران در لیگ قهرمانان آسیا بود، پس از آنکه نتوانست در این مسابقات به موفقیتی دست پیدا کند، حال و روز خوشی هم در لیگ برتر ندارد و جزو تیم های قعرنشین جدول رده بندی است. اعضای هیات مدیره باشگاه نساجی با وجود نارضایتی که از سیدمهدی رحمتی به این سرمربی فرصت داده اند همچنان به فعالیتش با نساجی ادامه دهد. قرار است یک مربی جدید به کادر فنی تیم فوتبال نساجی اضافه شود که گفته می شود وحید رضایی بازیکن سابق تیم فجرسپاسی و از مربیان جوان فوتبال ایران گزینه اضافه شدن به کادر فنی تیم نساجی است.



",sports,
166,"
به گزارش ایرنا، از هفته نهم رقابت‌های انتخابی جام ملت های اروپا ۲۰۲۴، پنجشنبه ۹ دیدار در گروه‌های مختلف برگزار شد.

در یکی از مهم‌ترین دیدارها از گروه A تیم ملی اسپانیا میهمان تیم ملی قبرس بود که در نهایت این دیدار با برتری ۳ بر یک اسپانیا به پایان رسید. لامین یامال (۵)، میکل اویارزابال (۲۲) و خوسلو (۲۸) گلزنان لاروخا در این بازی تشریفاتی بودند؛ تک گل میهمان نیز توسط کوستاس پیلیاس در دقیقه ۷۵ به ثمر رسید.



در بازی دیگر این گروه نبرد اسکاتلند و گرجستان با تساوی ۲ بر ۲ خاتمه یافت و به این ترتیب اسکاتلندی‌ها دو امتیاز از اسپانیا عقب افتادند تا شانس این تیم برای تثبیت عنوان سرگروهی افزایش یابد. هر دوی این تیم‌ها صعودشان را به مرحله نهایی رقابت‌های یورو ۲۰۲۴ قطعی کرده‌اند.

در جدول گروه A، اسپانیا با ۱۸ امتیاز، اسکاتلند با ۱۶ امتیاز، نروژ با ۱۰ امتیاز، گرجستان با هشت امتیاز و قبرس بدون امتیاز رده‌های اول تا پنجم را در اختیار دارند.

 از گروه G تیم ملی مجارستان در خانه بلغارستان قعر جدولی به تساوی ۲ بر ۲ رضایت داد، اما با یک امتیاز این بازی ۱۵ امتیازی شد تا با افزایش فاصله‌اش با تیم سوم جدول (مونته‌نگرو) به هفت امتیاز در حالی که این تیم تنها امکان کسب شش امتیاز دیگر دارد، صعودش را به مرحله نهایی یورو ۲۰۲۴ قطعی کند.



با احتساب مجارستان، شمار تیم‌هایی که جواز صعود به مرحله نهایی یورو را گرفته‌اند به ۹ تیم افزایش یافت.

در دیگر دیدار مهم امشب از گروه J تیم ملی لیختن‌اشتاین میزبان تیم ملی پرتغال بود که در نهایت این دیدار با برتری ۲ بر صفر پرتغال به پایان رسید.

برای شاگردان روبرتو مارتینز در این دیدار کریستیانو رونالدو در دقیقه ۴۶ و ژوآئو کانسلو در دقیقه ۵۷ گلزنی کردند. رونالدو با گلزنی در این دیدار تعداد گل‌های ملی خود را به عدد ۱۲۸ رساند.



با این نتیجه تیم ملی پرتغال که از قبل صعود خود به یورو ۲۰۲۴ را قطعی کرده بود با ۲۷ امتیاز در صدر جدول باقی ماند و لیختن‌اشتاین نیز بدون امتیاز در رتبه ششم ایستاد.

نتایج سایر دیدارهای امشب مقدماتی جام ملت‌های اروپا:

آذربایجان ۳ - سوئد صفر

استونی صفر - اتریش ۲

گرجستان ۲ - اسکاتلند ۲

لوکزامبورگ ۴ - بوسنی یک

مونته نگرو ۲ - لیتوانی صفر

اسلواکی ۴ - ایسلند ۲

",sports,
167,"
به گزارش ایرنا، بخش رسانه‌ای تیم ملی فوتبال اعلام کرد: به منظور حفظ اتحاد تیمی و در پی رفتار غیرحرفه‌ای احمد نوراللهی و با تصمیم کادر فنی، این بازیکن از تیم ملی کنار گذاشته شد.

تیم ملی فوتبال ایران پنجشنبه شب در نخستین دیدار خود در مرحله مقدماتی جام جهانی ۲۰۲۶ با نتیجه چهار بر صفر از سد هنگ کنگ گذشت.

",sports,
168,"
به گزارش ایرنا، بیست‌وپنجمین روز از آبان‌ماه ۱۴۰۲ با اخبار مختلفی از حوزه ورزش ایران و جهان همراه بود که روی خروجی سرویس ورزشی خبرگزاری ایرنا منتشر شد. گزیده این اخبار را می‌توانید در ادامه بخوانید.

پیروزی ایران در گام نخست با درخشش زوج طلایی؛ شروع قدرتمند شاگردان قلعه‌نویی

 تیم ملی فوتبال ایران کار خود در مسابقات مقدماتی جام‌جهانی ۲۰۲۶ را با برتری چهار بر صفر مقابل هنگ‌کنگ آغاز کرد. برای ادامه این خبر اینجا با ما همراه باشید. 



بررسی شرایط صعود نوجوانان ایران به دور حذفی/ لذت زندگی در گروه مرگ

تیم فوتبال کمتر از ۱۷سال ایران در آخرین بازی خود در مرحله گروهی جام‌جهانی باید به مصاف کالدونیا برود که با توجه به برتری شاگردان حسین عبدی مقابل برزیل، عملا باید این تیم را در مرحله حذفی دید مگر آن‌که اتفاقی دور از ذهن در دیدارهای سوم این گروه رخ بدهد. برای مطالعه این خبر اینجا کلیک کنید.





تیم ملی تکواندو میکس ایران به مقام سوم جام‌جهانی رسید

در روز سوم و پایانی جام‌جهانی تکواندو در کره‌جنوبی، پیکارهای بخش میکس برگزار شد و تیم کشورمان در دیدار رده‌بندی برابر ساحل‌عاج در دو راند متوالی به برتری رسید و روی سکوی سوم قرار گرفت. متن کامل این خبر اینجا بخوانید.





رقابت‌های جهانی جوانان؛‌ وزنه‌برداران ایران به گوادالاخارا رسیدند

تیم وزنه برداری جوانان ایران که برای حضور در رقابت‌های جهانی این رشته به مکزیک اعزام شده، وارد شهر گوادالاخارا میزبان این رقابت‌ها شد. این خبر از این لینک مشاهده کنید.







حضور برترین‌های تنیس جهان در رقابت‌های J۲۰۰ ایران

دبیر فدراسیون تنیس درباره اولین میزبانی ایران در مسابقات J۲۰۰ گفت: پیش‌بینی ما این است که نه تنها از ۱۰۰ بازیکن برتر دنیا بلکه شاید از ۱۰ نفر برتر نیز در این دوره مسابقه شرکت کنند! با ما اینجا همراه باشید تا در جریان این خبر قرار بگیرید.



همه چیز درباره انتخابی جام‌جهانی ۲۰۲۶ در آسیا؛ صعود از آب خوردن هم راحت‌تر است!

رقابت‌های انتخابی جام‌جهانی ۲۰۲۶ در حالی از امروز پنجشنبه آغاز می‌شود که هشت و نیم سهمیه آسیا در جام جهانی، در پنج دور مشخص می‌شوند و تیم کشورمان کار بسیار راحت‌تری نسبت به همیشه برای صعود به این مسابقات پیش‌‎رو دارد. برای اطلاع از این گزارش اینجا کلیک کنید.



بانوی استقلالی وارث تاج‌وتخت ملکه تپانچه شد

حضور سه پارالمپین ایرانی در رقابت‌های تیراندازی تپانچه، امید به کسب سکوهای سه‌گانه پاریس را برای کاروان ایران افزایش داده است. متن خبر را اینجا بخوانید.



ادامه رسوایی در ایتالیا؛ مدافع تیم ملی هم شرط‌ بند از آب درآمد

مدافع باتجربه باشگاه آث.میلان و تیم ملی ایتالیا به اتهام شرط بندی مورد بازجویی قرار گرفت. ماجرای این شرط‌بندی را اینجا دنبال کنید.





خبر شروع تیم ملی فوتبال در مسیر جام جهانی؟؟؟؟؟؟؟؟؟

؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟

",sports,
169,"
به گزارش شامگاه پنجشنبه ایرنا، مهدی طارمی عد از برتری چهار بر صفر تیم ملی فوتبال ایران مقابل هنگ کنگ در نخستین دیدار مقدماتی جام‌جهانی ۲۰۲۶، اظهار داشت: بازی اول را با موفقیت پشت سر گذاشتیم و با یک نتیجه خوب این دیدار را به پایان بُردیم. از الان باید خودمان را برای بازی با ازبکستان آماده کنیم چراکه دیداری به مراتب سخت‌تر از این بازی خواهد بود و باید در زمین آنها به میدان برویم.

وی ادامه داد: رفاقت و همدلی نکته مثبت تیم ملی است، در تمام این سال‌ها نشان دادیم بازیکنان از همدیگر حمایت کرده و برای گل‌زدن خودخواه نبودیم. ما برای یک هدف مشترک تلاش می‌کنیم و می‌خواهیم به این هدف برسیم.

مهاجم تیم ملی فوتبال ایران در خصوص ناراحتی امیر قلعه‌نویی و فریادهایی که کنار زمین بر سر بازیکنان می‌کشید، گفت: قلعه نویی از فرم بازی ناراحت بود، نیمه دوم و اواخر نیمه اول کمی بازی را دست کم گرفتیم و این ذهنیت باید درست شود. باید ۹۰ دقیقه با تمام توان بازی کنیم چراکه هدفمان مشخص است. شرایط خوبی در تیم ملی است و نباید هیچ فرصتی را از دست بدهیم. 

طارمی در مورد شانس قهرمانی تیم ملی فوتبال ایران و اینکه گفته می‌شود این نسل طلایی ایران است، تاکید کرد: فوتبال در گذشته یک مدل دیگر بود و الان به شکل دیگری دنبال می‌شود و نباید نسل‌ها را با هم مقایسه کرد چرا که این مقایسه از پایه غلط است. تمام تلاش ما این است که قهرمان شویم و این پتاسنیل را داریم.

",sports,
170,"
به گزارش ایرنا، سردار آزمون مهاجم تیم ملی فوتبال ایران پنجشنبه شب پس از برتری ۴ بر صفر ایران مقابل تیم ملی هنگ‌کنگ در مرحله انتخابی جام جهانی ۲۰۲۶ اظهار داشت: بازی خوبی بود. مقابل اینطور تیم‌ها بازی کردن یک مقدار سخت است. ما می‌دانستیم که می‌توانیم بازی را ببریم و این طبیعت فوتبال است و کار را برای ما سخت می‌کند. به هر حال به بچه‌ها تبریک می‌گویم و خدا را شکر با برد شروع کردیم و حالا آماده دیدار با ازبکستان هستیم.

وی در رابطه با مصدومیت جزیی که داشت گفت: زیاد جدی نبود ولی به دلیل ضربه‌ای که خوردم کمی در ابتدا درد داشت.

آزمون در واکنش به این پرسش که یک گل تا رسیدن به رکورد گلزنی کریم باقری در تیم ملی فاصله دارد، گفت: باعث افتخار من است که کنار کریم باقری فقط بایستم. عددهایم بیشتر از کریم باق نشود هم برای من افتخار است.

مهاجم تیم ملی در مورد بازی هفته آینده با ازبکستان گفت: بازی سختی است. تیم ملی برای بازی با ازبکستان آماده است. 

وی در مورد اینکه فرصت هتریک داشتید اما پاس دادید، گفت: چیزی که صددرصد ببینم و خیال تیم راحت باشد را باید انجام بدهم.

",sports,
171,"
به گزارش شامگاه پنجشنبه ایرنا، امید ابراهیمی بعد از برتری چهار بر صفر تیم ملی فوتبال ایران مقابل هنگ کنگ در نخستین دیدار مقدماتی جام‌جهانی ۲۰۲۶، اظهار داشت: خوشحالم که بعد از یک سال برای تیم ملی بازی کردم و امیدوارم بازی بعد هم موفق شویم.

وی افزود: نیاز نیست من در مورد کیفیت قلعه‌نویی صحبت کنم، چراکه کل فوتبال ایران او را می‌شناسند. ارادت خاصی به قلعه‌نویی دارم و مدیون او هستم. چه یک دقیقه، چه پنج دقیقه و چه باشم و چه نباشم برای تیم ملی آرزوی موفقیت می‌کنم. مطمئنم او با تجربه‌ای که دارد تیم را یکدل کرده است. بچه‌ها هم دوست دارند این همدلی و وحدت اتفاق خوبی برای تیم ملی رقم بزند. الان که شرایط بچه‌ها خوب است اتفاق خوبی در جام ملت‌ها رقم بزنیم و بتوانیم قهرمان شویم. همه می‌دانند ایران از لحاظ بازیکن و کیفیت شرایط خوبی دارد.

ابراهیمی درباره دیدار بعد تیم ملی مقابل ازبکستان گفت: این بازی کاملاً متفاوت است. ازبکستان از نظر فنی و فیزیکی قابل مقایسه با هنگ‌کنگ نیست. قطعا بازی سختی در ازبکستان است. ما هم می‌رویم که بهترین عملکرد را داشته باشیم و بهترین نتیجه را بگیریم.

وی در واکنش به این موضوع که تیم ایران به حمایت سایر ارگان‌ها در جام جهانی نیاز دارد، گفت: صددرصد. تنها کار این است که کمترین حاشیه را وارد تیم ملی کنیم تا در کمال آرامش کارش را انجام دهد. کادر فنی، بازیکن و فدراسیون کارشان را انجام دهند تا یک قهرمانی به دست بیاید و مردم خوشحال شوند.

",sports,
172,"
به گزارش شامگاه پنجشنبه ایرنا، علیرضا جهانبخش پس از برتری چهار بر صفر تیم ملی ایران مقابل هنگ کنگ در نخستین دیدار از مرحله مقدماتی جام‌جهانی ۲۰۲۶، اظهار داشت: قدم اول را به خوبی برداشتیم و نیمه دوم عملکرد بسیار بهتری داشتیم.

وی افزود: در این مدت، اردو به اردو از لحاظ هماهنگی تیمی و نتایج بهتر شدیم. بازی‌های دوستانه خوبی داشتیم، اما امروز بازی رسمی بود و کادر فنی خیلی تاکید داشت که حتما کارمان را با قدرت آغاز کنیم.

جهانبخش در خصوص مصدومیتی که برایش رخ داد، عنوان کرد: خودم هم نگران شده‌ام و امیدوارم مشکل خاصی نباشد تا در دیدار بعدی تیم ملی و همچنین بازی‌های لیگ قهرمانان اروپا به میدان بروم.

وی در خصوص شرایطش در تیم فاینورد، گفت: در این مدت شرایط بسیار خوبی در این تیم به دست آورده‌ام. فقط نگران مصدومیت هستم که دوباره کارم را خراب نکند.

این هافبک باتجربه در خصوص شرایط سنی بازیکنان تیم ملی، توضیح داد: یکی از مسائلی که در این مدت برایم عجیب بود، صحبت‌ در خصوص شرایط سنی تیم ملی است. کادر فنی، نفرات جوان خوبی را دعوت کرده و در جام ملت‌ها با نفرات باتجربه و تلفیق آنان با جوانان می‌توانیم به موفقیت برسیم.

وی گفت: همه آرزو داریم این نسل تیم ملی بتواند به مردم ایران، قهرمانی جام ملت‌ها را هدیه بدهد و این یک هدف است. جام ملت‌های قبل بدشناس بودیم و امسال امیدوارم به خواسته‌مان برسیم. با تمام وجود به دنبال قهرمانی در آسیا هستیم، چون فقط برای شادی مردم بازی می‌کنیم.

جهانبخش در مورد مسیرش در فوتبال باشگاهی، گفت: از مسیر فوتبالی‌ام راضی هستم اما می‌توانست بهتر هم باشد.

",sports,
173,"
به گزارش ایرنا، سعید عزت‌اللهی پنجشنبه شب در پایان دیدار ایران و هنگ‌کنگ که با برتری ملی‌پوشان کشورمان همراه بود، در جمع خبرنگاران اظهار داشت: به هر حال بازی خوبی بود به عنوان اولین بازی در مرحله مقدماتی جام‌جهانی نتیجه خوبی گرفتیم. البته هنگ‌کنگ هم تیم قابل احترامی بود؛ تیم جنگنده و دونده‌ای بود و با تمام وجودشان آمده بودند مقابل ما بازی کنند. خوشبختانه بازیکنان ما از لحاظ کلاس فوتبال تجربه بالایی دارند و از الان هم باید آماده شویم برای بازی بعد مقابل ازبکستان.

وی افزود: فضای تیم ملی خداراشکر خیلی خوب است و الان هم رفاقت و صمیمیتی که در تیم ملی شکل گرفته خیلی خوب است و ما بازیکنان به آن نیاز داریم. امیدواریم این صمیمیت‌ها تا پایان جام ملت‌ها بیشتر شود که آن نتیجه که مردم انتظار دارند به دست‌ آوریم. قطعا هنگ‌کنگ تیم دست پا بسته‌ای نبود و من خودم در زمین احساس می‌کردم که این بازیکنان با تمام وجودشان دارند بازی می‌کنند که بتوانند به گل برسند.

عزت‌اللهی ادامه داد: در تیم خودم شرایط خوبی دارم و تا آخر فصل هم قرارداد دارم و خوشحال هستم که در خدمت تیم ملی هستم.

",sports,
174,"
به گزارش ایرنا، خداداد عزیزی مشاور فنی تیم ملی فوتبال ایران پنجشنبه شب بعد از برتری ۴ بر صفر ایران مقابل تیم ملی هنگ‌کنگ در مرحله انتخابی جام جهانی ۲۰۲۶ اظهار داشت: من قبل بازی نیز گفته بودم که قطعا هنگ‌کنگ حریفی نیست که در آزادی برای مشکل ایجاد کند. من فکر می‌کنم که خیلی از موقعیت‌های ما تبدیل به گل نشد و اگر از این موقعیت‌ها استفاده می‌کردیم نتیجه خیلی بهتری کسب می‌شد.

وی افزود: می‌خواستیم بازیکنان را حفظ کنیم تا آسیب نبینند و اصلا بازی را شل نگرفته بودیم. چون بازی سختی روز سه‌شنبه با ازبکستان خواهیم داشت. آنها تیم خوبی دارند می‌بینید که باشگاه‌های‌شان هم فوتبال ما را اذیت می‌کنند. ازبک‌ها تیم فیزیکی هستند که فوتبال را بلد هستند. کارمان در ازبکستان سخت است.

وی افزود: اما ما مهره‌هایی داریم که بازی را در می‌آورند. من به این تیم خیلی امیدوارم تیم جفت و جوری داریم. دقیقاً منظور من قهرمانی در جام ملت‌های آسیا است، ما شانس داریم چون قرعه سختی نیست به همین دلیل می‌گویم می‌توانیم تا فینال پیش برویم.

",sports,
175,"
به گزارش شامگاه پنجشنبه ایرنا، علی کریمی بعد از برتری چهار بر صفر تیم ملی فوتبال ایران مقابل هنگ کنگ در نخستین دیدار مقدماتی جام‌جهانی ۲۰۲۶، اظهار داشت: خدا را شکر توانستیم بازی را ببریم و شاید هم می‌توانستیم بیشتر از این‌ها گل بزنیم. شروع خوبی برای مقدماتی جام جهانی بود. به بازیکنان و مردم ایران تبریک می‌گویم و امیدواریم این شرایط را ادامه بدهیم. 

وی افزود: شرایط خودم هم خوب است و هم تلاش می‌کنیم که بتوانیم در جام ملت‌ها نتیجه کسب کنیم تا دل مردم شاد شود.

کریمی در مورد دیدار بعدی مقابل ازبکستان که در تاشکند برگزار می‌شود، تصریح کرد: بازی سختی مقابل ازبکستان داریم. ازبکستان یکی از تیم‌های خوب آسیاست اما توان برتری مقابل این حریف را داریم.

",sports,
176,"
به گزارش ایرنا، آندرانیک تیموریان پنجشنبه شب در پایان بازی ایران و هنگ‌کنگ که با برتری ۴ بر صفر شاگردان امیر قلعه‌نویی همراه بود در جمع خبرنگاران تاکید کرد: نخستین دیدار مقدماتی جام‌جهانی بود و برای هر تیمی نخستین دیدار سخت است. به نظرم کارهای فنی که در طول هفته مرور کرده بودیم از سوی بازیکنان تا حدودی اجرایی شد و این پیروزی را به هواداران تبریک می‌گویم.

وی ادامه داد: در این دیدار ۴ گل زدیم اما می‌توانستیم گل‌های بیشتری را هم به ثمر برسانیم، امیدواریم، حمایت‌ها از تیم ملی همچنان ادامه داشته باشد چرا که موفقیت تیم ملی کشورمان مهم است. ما همه یک تیم هستیم و برای اعتلای نام ایران تلاش می‌کنیم.

مربی تیم ملی فوتبال ایران در خصوص شرایط بازی با ازبکستان گفت: این بازی شرایط خاص خود را دارد و بدون شک به مراتب سخت‌تر از بازی با هنک‌کنگ خواهد بود. البته نقاط ضعف و قوتی است که باید بررسی شود و آماده خواهیم شد تا در این بازی نیز اهداف خود را دنبال کنیم. 

",sports,
177,"
به گزارش ایرنا، یورن آندرسون سرمربی تیم ملی فوتبال هنگ‌کنگ پنجشنبه شب در نشست خبری پس از دیدار مقابل تیم ملی فوتبال ایران در مرحله انتخابی جام جهانی ۲۰۲۶ که با برتری ۴ بر صفر ملی‌پوشان ایران به پایان رسید، اظهار داشت: به ایران بابت پیروزی‌ ۴ بر صفرش تبریک می‌گویم. پیش از بازی هم می‌دانستیم ایران تیم قدرتمندی است و بازیکنان با کیفیتی دارد. دیدیم که نمایش خوبی هم داشتند و توانستند بازی را ببرند. هدف اول ما هم این بود که گل نخوریم.

وی ادامه داد: خیلی موقعیت زیادی نتوانستیم خلق کنیم ولی در دقایق ابتدایی دو گلی دریافت کردیم که بیهوده بود. در نیمه دوم بیشتر از دو، سه شانس گل‌زنی به دست نیاوردند. با این حال در آخر بازی دو گل دریافت کردیم. ما دو گل بی‌اهمیت دیگر دریافت کردیم. برای من ۴ بر صفر نتیجه خوبی است.

آندرسون در پاسخ به این سوال که پیش‌بینی می‌شد این تیم بازی تدافعی و بسته‌ای ارائه دهد ولی اینطور نبود گفت: من دو سال است که در هنگ‌کنگ هستم. از زمانی که آمدم سعی کردم سبک بازی این تیم را که دفاعی بود عوض کنم و بیشتر تهاجمی و با پرس از بالا بازی کنیم تا به موفقیت‌های بیشتری دست پیدا کنیم. با این حال فاصله بین هنگ‌کنگ و ایران اجازه نداد که تهاجمی بازی کنیم.

وی افزود: مقابل ایران از تمام بازیکنان خودمان هم بهره نبردیم. این را نمی‌گویم که ما بازیکنان خیلی سطح بالایی داریم؛ ولی پنج، شش بازیکن‌مان به دلیل مصدومیت یا مشکلات دیگر نتوانستند در این مسابقه حضور پیدا کنند ولی خوب باید از این بازی درس بگیریم. دو بازی دیگر با ایران داریم. اول در جام ملت‌ها و بعد هم بازی برگشت همین مسابقات و باید برای بازی‌های آینده درس بگیریم.

سرمربی تیم ملی فوتبال هنگ‌کنگ در رابطه با شانس قهرمانی ایران در جام ملت‌های آسیا اظهار داشت: ایران یکی از کاندیداهای اصلی است. ایران، ژاپن و کره سه تیمی هستند که از نظر من شانس بالایی دارند. بعد از این تیم‌ها هم می‌توانیم به عربستان و استرالیا اشاره کنیم.

آندرسون در رابطه با بهترین بازیکن ایران و شانس هنگ‌کنگ برای صعود به مرحله بعد گفت: من قبل از مسابقه نیز گفته بودم که ایران بازیکنان بزرگی دارد که در حال حاضر در سطح اول اروپا در تیم‌های مختلفی مثل رم، پورتو، برتفورد و غیره بازی می‌کنند، من نمی‌توانم در بین آن‌ها بهترین بازیکن را انتخاب کنم و از نظر من ایران در بخش حمله بازیکنان خیلی خوبی دارد که می‌توانند در جام ملت‌ها به این تیم خیلی کمک کنند.

وی افزود: در مورد شانس صعود هم اگر واقع‌بینانه صحبت کنیم ما مقابل ایران و ازبکستان شانسی نداریم؛ اما باید بتوانیم از بازی‌هایی که در خانه برگزار می‌کنیم نهایت استفاده را ببریم و حداکثر امتیازات را به دست بیاوریم. مسئله‌ای که وجود دارد بازی با ترکمنستان است و اگر ما بتوانیم در بازی رفت و برگشت آنها را شکست دهیم می‌توانیم برای خودمان شانسی داشته باشیم، اما همانطور که گفتم مقابل ایران و ازبکستان شانسی نداریم.

",sports,
178,"
به گزارش ایرنا، حمید مطهری مربی تیم ملی پنجشنبه شب بعد از پیروزی مقابل هنگ‌کنگ در مقدماتی جام جهانی اظهار داشت: طبیعی است در چنین بازی‌های بازیکنان دوست داشتند هر چه سریع به گل برسند که تمرکز کافی هم نبود ولی تیم از لحاظ شرایط تاکتیکی کار خودش را انجام می‌داد. همین که موقعیتی روی دروازه حریف ایجاد می‌کنی یعنی کار تاکتیکی شما به ثمر می‌رسد.

وی افزود: به تک تک بازیکنان خسته نباشید می‌گویم فوق‌العاده بودند و نشان دادند یک تیم هستیم. انشاالله آماده می‌شویم برای بازی بعدی که بتوانیم پیروز شویم. بازی مقابل ازبکستان بازی سختی است و الان هم ازبکستان در مسیر پیشرفت قرار دارد و خیلی باید با تمرکز با آنها بازی کنیم.

",sports,
179,"
به گزارش شامگاه پنجشنبه ایرنا، امیر قلعه‌نویی پس از برتری چهار بر صفر شاگردانش مقابل هنگ کنگ در نخستین دیدار از مرحله مقدماتی جام‌جهانی ۲۰۲۶، اظهار داشت: بازی خوبی انجام دادیم. یکی از نکات قابل توجه این بود که بچه‌ها نسبت به هم خیلی گذشت داشتند و توپ‌هایی که می‌توانستند خودشان گل بزنند را به دیگران پاس دادند. این اتفاق، بُرد اصلی ما بود.

وی افزود: بازی را خوب شروع کردیم و به گل رسیدیم و در ادامه نیمه نخست مقداری از روی شکم سیری کار کردیم. در نیمه دوم موقعیت‌های بسیار خوبی داشتیم که خیلی از آنان گل نشد. در مجموع در سختار دفاع، ایجاد موقعیت و کار هجومی خوب بودیم. بازی مقابل این تیم‌ها که روش کاملا تدافعی دارند، سخت است.

سرمربی تیم ملی، تصریح کرد: می‌توانستیم گل‌های بیشتری بزنیم. خدا را شکر با بازی هجومی به برتری مناسبی دست یافتیم. از تمام تماشاگران و به خصوص بانوان که حامی تیم بودند، تشکر می‌کنم.

وی در خصوص مشکلات موجود در تیم ملی، عنوان کرد: همه مجموعه از مسئولان فدراسیون تا کادر فنی و بازیکنان تلاش می‌کنند تابه هدف برسیم. یکسری مشکلات وجود دارد اما مهم این است ما تلاش می‌کنیم تا مردم را خوشحال کنیم. یک تیم واحد هستیم و همه می‌خواهند تیم ملی، نتیجه خوبی بگیرد. اکنون بزرگترهای تیم ملی، واقعا کمک می‌کنند. از نظر فنی و رفتاری، به آن چیزی‌های که می‌خواهیم تقریبا رسیده‌ایم و هدف ما شادی مردم است. تمام مجموعه ما با قلبشان برای مردم بازی می‌کنند.

قلعه‌نویی، توضیح داد: در آسیا فوتبال در حال پیشرفت است و تیم‌ها به هم نزدیک شده‌اند. مثل قبل نیست که 17 گل به مالدیو بزنیم. در دنیا فوتبال یک فرصت است که می‌تواند به مردم کمک کند و همه کشورهای آسیایی در سال‌های اخیر سرمایه‌گذاری کرده‌اند. درست نیست خودمان را از قبل برنده بدانیم و باید قدرت تاکتیکی خودمان را بالا ببریم.

سرمربی تیم ملی، گفت: می‌بایست نظم‌مان را در ساختار تیمی دفاعی و هجومی حفظ کنیم. صحبتم در بین بازی با نفرات این بود که روند بازی را به شرایط خودش برگردانند. بازیکنان باید بدانند هر فرصتی، آخرین فرصت است و نباید از یک قدمی توپ را به بیرون بزنند.

قلعه‌نویی در مورد تغییرات در شاکله تیم ملی، عنوان کرد: تغییرات احتیاج به زمان دارد و اکنون مقدماتی جام‌جهانی است و باید در بازی‌ها برنده شویم. من جوانگرایی را بلد هستم و این مساله را قبلا در باشگاه و تیم ملی انجام داده‌ام. بازیکنان جوان باید به تدریج وارد ترکیب شوند. اگر در همین دیدار در دقایق اول گل نمی‌زدیم، شاید روند بازی فرق می‌کرد.

سرمربی تیم ملی، ادامه داد: ما باید کارمان را انجام بدهیم و بازیکنان زندگی می‌کنیم. آنها را رصد می‌کنیم و بر اساس قدرت تاکتیکی خودمان و شرایط حریف، بعضا در ترکیب تغییر ایجاد می‌کنیم.

وی در مورد شرایط سنی بالای نفراتی چون احسان حاجی‌صفی، گفت: دیروز هم گفتم سن شناسنامه‌ای یک چیزی است و آمادگی بازیکن بحث دیگری است. همه شرایط بازیکنان را آنالیز و بررسی می‌کنیم. خوشبختانه در هر پست دو تا سه بازیکن خوب داریم که برخی از آنان حتی در فهرست نیستند.

",sports,
180,"
به گزارش شامگاه پنجشنبه ایرنا، رئیس فدراسیون فوتبال بعد پیروزی چهار بر صفر تیم کشورمان مقابل هنگ کنگ، اظهار داشت: بازیکنان بازی خوبی را به نمایش گذاشتند و امیدوارم مردم هم بازی را پسندیده باشند و تیم ملی همین روند را ادامه بدهد. برای بازی با ازبکستان ما یک هواپیمای اختصاصی برای بازیکنان گرفته‌ایم تا تیم سفر راحتی داشته باشد. فردا هم نوجوانان هم بازی دارند که برای این تیم آروزی موفقیت دارم.

وی افزود: به تیم ملی امیدوارم تا بتواند به موفقیت‌های زیادی برسد. در آخرین تمرین قبل از بازی حضور داشتم و با کاپیتان و چند بازیکن‌ دیگر جلسه داشتم. وظیفه فدراسیون است که مستمر از تیم ملی حمایت کند.

تاج در مورد تفاهم با صدا و سیما، بیان کرد: تعاملاتی با صداوسیما داشته‌ایم و به تفاهماتی هم رسیده‌ایم که اگر خود صداوسیما لازم دید آن را منتشر می‌کند. 

رئیس فدراسیون ادامه داد: امیدواریم بازیکنان در تاشکند هم بتوانند نتیجه امیدوار کننده‌ای بگیرند. ازبکستان بازی اول خود را ۳ بر یک پیروز شد و قطعا برتری ما در آنجا می‌تواند به بازیکنان روحیه خوبی دهد.

وی در مورد اعتراض هنگ‌کنگی‌ها به شرایط خود در تمرین ایران عنوان کرد: واقعیت این است که باید زمینی به آنها می‌دادیم که مجهز به نور باشد. زمین شماره ۲ آزادی را هم به هنگ‌کنگ دادیم که قبول نکردند ولی بعد به شماره یک آمدند و تمرین کردند. 

",sports,
181,"
به گزارش شامگاه پنجشنبه ایرنا، تیم ملی فوتبال ایران از ساعت ۱۸ در ورزشگاه آزادی به مصاف هنگ کنگ رفت و صاحب برتری چهار بر صفر شد. این دیدار از هفته نخست مرحله اول مسابقات مقدماتی جام‌جهانی ۲۰۲۶ و از گروه E قاره آسیا برگزار شد.

قضاوت این دیدار را محمد نظمی‌نصرالدین با کمک‌های محمد بن‌خلیل و عارف بن عبدالراسید، همگی از مالزی برعهده داشتند.

آلودگی هوای تهران موجب شده استقبال چندان خوبی از بازی نشود و کمتر از چهار هزار تماشاگر مرد و زون در ورزشگاه آزادی حاضر شوند. در این بین حدود ۵۰ نفر نیز از طرفداران تیم میهمان هستند.

بازی در حالی آغاز شد که هنگ کنگ در ضد حملات بسیار خطرناک نشان می‌داد و همین امر موجب شد تا تیم ایران حملات همه جانبه‌ای نداشته باشد.



در ادامه ایران روند بازی را در اختیار گرفت و در دقیقه ۱۲ پاس عالی محمد محبی به سردار آزمون رسید و او بدون معطلی با ضربه‌ای مناسب گل نخست بازی ایران را به ارمغان آورد.

سه دقیقه پس از آن پاس به بیرون و تماشایی مهدی طارمی موجب شد تا آزمون به راحتی گل دوم خود و ایران با ثبت کند.

در دقیقه ۱۷، ضربه فنی مهدی طارمی در آستانه تبدیل شدن به گل با واکنش تماشایی دروازه‌بان میهمان همراه شد.

در ادامه نیمه نخست نیز، بازی کاملا در اختیار ایران بود و شاگردان امیر قلعه‌نویی در تلاش برای زدن گل‌های دیگری بودند اما در نهایت این نیمه با برتری دو بر صفر ایران به اتمام رسید.



در دقیقه ۵۰، پاس عالی سامان قدوس به محمد محبی رسید و این بازیکن ناباورانه نتوانست گلزنی کند که این مساله تعجب و البته ناراحتی قلعه‌نویی را در برداشت.

در دقیقه ۶۳، تیم هنگ کنگ در یک ضد حمله در آستانه رسیدن به گل بود که کنعانی‌زادگان با تکلی مناسب، دروازه ایران را نجات داد.

در دقیقه ۷۴، علیرضا جهانبخش به دلیل مصدومیت و با ناراحتی زمین را ترک کرد و رضا اسدی جایگزین او شد.

در دقیقه ۷۸، آزمون در مصاف تک به تک با دروازه‌بان، توپ را به طارمی سپرد و او گلزنی کرد اما کمک داور دوم پرچم خود را بالا برد تا گل به دلیل آفساید، مردود شود.

یک دقیقه پس از ان شوت رضا اسدی به تیرک دروازه میهمان برخورد کرد.



در دقیقه ۸۷، مهدی طارمی پشت مدافعان حریف صاحب توپ شد و با ضربه‌ای آرام و فنی زننده گل سوم ایران لقب گرفت.

در دقیقه ۹۲، رامین رضائیان با ضربه آزاد تماشایی حساب کار را چهار بر صفر کرد.

در دیگر دیدار این گروه، ازبکستان در دیدار خارج از خانه مقابل ترکمنستان به پیروزی سه بر یک دست یافت.

شاگردان امیر قلعه‌نویی دومین دیدار خود در مسابقات مقدماتی جام‌جهانی ۲۰۲۶ را روز ۳۰ آبان ماه در تاشکند و مقابل ازبکستان برگزار خواهند کرد.

ترکیب ایران:

علیرضا بیرانوند، شجاع خلیل‌زاده، رامین رضاییان، حسین کنعانی‌زادگان، احسان حاج صفی، سعید عزت اللهی، علیرضا جهانبخش(رضا اسدی)، محمد محبی(مهدی ترابی)، سامان قدوس(امید ابراهیمی)، مهدی طارمی(محمدجواد حسین‌نژاد) و سردار آزمون(کریم انصاری‌فرد)

ترکیب هنگ کنگ:

یاپ هوانگ، اولیور گربیگ، یو وای لیم، لائو چان، وونگ وای، چان هی، چان سیو وان، سی نیشی چان، لئونگ هینگ، میشل ادبولزور، یو جوی این و جو ینگ ژی

",sports,
182,"
به گزارش شامگاه پنجشنبه ایرنا، دیدار تیم‌های ترکمنستان و ازبکستان از در اولین مرحله مقدماتی جام جهانی از گروه C منطقه آسیا برگزار شد و در نهایت این بازی با برتری ۳ بر یک ازبکستان به پایان رسید.

 در نیمه اول در دقیقه ۴۴ دوردیف توانست اولین گل ترکمنستان را به ثمر برساند و بازی در نیمه اول به سود میزبان به پایان رسید. 

در نیمه دوم در دقیقه ۵۷ اتابک شکوروف تواست گل تساوی تیمش را بزند. در دقیقه ۷۷ اتابک شکوروف گل دوم ازبکستان را به ارمغان آورد. در دقیقه ۹۰ الدور شامورادوف گل سوم میهمان را به ثمر رساندو کار در پایان به صود ازبکستان به اتمام رسید.

با این اوصاف ازبکستان با برتری به استقبال تقابل با ایران می‌رود. دیدار ایران و ازبکستان ساعت ۱۶:۳۰ دقیقه روز ۳۰ آبان ماه در تاشکند برگزار می‌شود.

",sports,
183,"
به گزارش عصر پنجشنبه ایرنا، تیم ملی فوتبال کشورمان از ساعت ۱۸ در چارجوب اولین دیدار در انتخابی جام‌جهانی ۲۰۲۶ به مصاف هنگ‌کنگ رفته‌ است.

تیم ملی فوتبال در حالی پس از مدت‌ها در حضور تماشاگران به میدان رفت که هواداران استقبال کمی از این دیدار داشته‌اند و کمتر از چهار هزار تماشاگر در ورزشگاه حضور دارند.

حدود ۵۰۰ نفر از تماشاگران زن هم در ورزشگاه حضور دارند که با حضور در طبقه دوم استادیوم به تشویق ملی‌پوشان می‌پردازند.

هادی عقیلی بازیکن سابق سپاهان و مربی فعلی گل‌گهر و علیرضا رضایی دروازه‌بان سابق استقلال با حضور در ورزشگاه، بازی را از نزدیک تماشا می‌کنند.

برخلاف بازی‌های باشگاه‌های ایران در لیگ قهرمانان آسیا که حداقل بلیط بازی، ۲۵۰ هزار تومان بود، برای بازی با هنگ‌کنگ بلیط‌های ۲۵ و ۵۰ هزار تومانی به فروش رسیده است.

حدود ۱۰۰ نفر از تماشاگران هنگ‌کنگی هم در ورزشگاه حضور دارند، هوادارانی که با توجه به دریافت گل‌های زودهنگام تیمشان با سکوت تماشاگر مسابقه هستند.

مهدی تاج، رئیس فدراسیون فوتبال دقایقی قبل از شروع مسابقه وارد ورزشگاه شد. تاج در هنگام ورود به استادیوم با انتقاد یکی از ورزشکاران پاراآسیایی روبه‌رو شد که از شرایط نامناسب ورزشگاه برای حضور معلولان و نداشتن رمپ انتقاد کرد.

مسئولان سفارت هنگ‌کنگ هم از جمله تماشاگران ویژه مسابقه هستند.

",sports,
184,"
به گزارش عصر پنجشنبه ایرنا، تیم ملی فوتبال ایران از ساعت ۱۸ در ورزشگاه آزادی به مصاف هنگ کنگ رفته است. این دیدار از هفته نخست مرحله اول مسابقات مقدماتی جام‌جهانی ۲۰۲۶ و از گروه E در حال برگزاری است.

قضاوت این دیدار را محمد نظمی‌نصرالدین با کمک‌های محمد بن‌خلیل و عارف بن عبدالراسید، همگی از مالزی برعهده دارند.

آلودگی هوای تهران موجب شده استقبال چندان خوبی از بازی نشده و حدود ۳ هزار تماشاگر مرد و زون در ورزشگاه آزادی حاضر شوند. در این بین حدود ۵۰ نفر نیز از طرفداران تیم میهمان هستند.

بازی در حالی آغاز شد که هنگ کنگ در ضد حملات بسیار خطرناک نشان می‌داد و همین امر موجب شد تا تیم ایران حملات همه جانبه‌ای نداشته باشد.

در ادامه ایران روند بازی را در اختیار گرفت و در دقیقه ۱۲ پاس عالی محمد محبی به سردار آزمون رسید و او بدون معطلی با ضربه‌ای مناسب گل نخست بازی ایران را به ارمغان آورد.

سه دقیقه پس از آن پاس به بیرون و تماشایی مهدی طارمی موجب شد تا آزمون به راحتی گل دوم خود و ایران با ثبت کند.

در دقیقه ۱۷، ضربه فنی مهدی طارمی در آستانه تبدیل شدن به گل با واکنش تماشایی دروازه‌بان میهمان همراه شد.

در ادامه نیمه نخست نیز، بازی کاملا در اختیار ایران بود و شاگردان امیر قلعه‌نویی در تلاش برای زدن گل‌های دیگری بودند اما در نهایت این نیمه با برتری دو بر صفر ایران به اتمام رسید.

ترکیب ایران:

علیرضا بیرانوند، شجاع خلیل‌زاده، رامین رضاییان، حسین کنعانی زادگان، احسان حاج صفی، سعید عزت اللهی، علیرضا جهانبخش، محمد محبی، سامان قدوس، مهدی طارمی و سردار آزمون

ترکیب هنگ کنگ:

یاپ هوانگ، اولیور گربیگ، یو وای لیم، لائو چان، وونگ وای، چان هی، چان سیو وان، سی نیشی چان، لئونگ هینگ، میشل ادبولزور، یو جوی این و جو ینگ ژی

",sports,
185,"
به گزارش عصر پنجشنبه ایرنا، علی تارقلی‌زاده در حاشیه دیدار دو تیم ملی ایران و هنگ‌کنگ در ورزشگاه آزادی و در جمع خبرنگاران در واکنش به آخرین وضعیت پرونده ویلموتس سرمربی سابق تیم ملی ایران، تاکید کرد: فدراسیون فوتبال هیچ بدهی به این مربی ندارد.

 وی ادامه داد: پرونده را خود من بسته‌ام اما متاسفانه از اطراف صحبت‌های زیاد مطرح می‌شود که باید بگویم این پرونده بسته شده است.

رئیس کمیته روابط بین‌الملل فدراسیون فوتبال در مورد مالیات قرارداد ویلموتس با وجود اینکه این پرونده بسته شده، گفت: هیچ بدهی به او نداریم و در مورد مالیات نیز باید بخش مالی فدراسیون فوتبال پاسخگو باشد.

",sports,
186,"
به گزارش عصر پنجشنبه ایرنا، ابوالفضل کوچک‌زاده قهرمان پرتاب دیسک پاراآسیایی که برای تماشای دیدار تیم‌های ملی فوتبال ایران و هنگ کنگ در ورزشگاه آزادی حضور یافته است، اظهار داشت: متاسفانه بیش از ۲۰ پله برای رسیدن به ما به جایگاه تماشاگران وجود دارد و متعجبم که راه مناسبی برای ورزشکاران و افراد معلول درست نکرده‌اند. البته راهی است که آن طرف استادیوم است که نمی‌توانیم از آن مسیر هم برویم، چون در حال بازسازی است.

وی افزود: علاقه زیادی به فوتبال دارم. خیلی‌ها که روی ویلچر هستند علاقه دارند به ورزشگاه بیایند، اما متاسفانه فضای مناسبی برای ما طراحی نشده است.

در ادامه مهدی تاج رئیس فدراسیون فوتبال لحظاتی با این قهرمان ملی صحبت کرد و از او خواست تا از مسیر دیگری به جایگاه بیاید.




PausePlay

% buffered00:00
-00:25
UnmuteMute
Settings



CaptionsDisabledQuality480pSpeedNormal
CaptionsGo back to previous menu

QualityGo back to previous menu
480pSD360p180p
SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload







",sports,
187,"
به گزارش عصر پنجشنبه ایرنا، هادی عقیلی بازیکن سابق تیم ملی و مربی فعلی تیم گل گهر که برای تماشای دیدار ایران و هنگ کنگ در ورزشگاه آزادی حضور دارد، اظهار داشت: خوشحالم که بعد از مدت‌ها به ورزشگاه آمدم تا بازی تیم ملی کشورم را تماشا کنم. همان‌طور که قبلا گفتم تیم ملی در شرایطی است که بازیکنان باتجربه‌ای دارد. فکر می‌کنم بهترین زمان است که با یکی از موفق‌ترین مربیان، قهرمان جام ملت‌های آسیا شویم.

وی افزود: به قهرمانی تیم ملی امیدوارم چراکه مسابقات در قطر است و قطعا ما آنجا هواداران زیادی داریم.

",sports,
188,"
به گزارش عصر پنجشنبه ایرنا، سرخپوشان ایران تمرینات خود برای بازی با النصر عربستان از روز پنجم رقابت‌های لیگ قهرمانان آسیا را از ساعت ۱۳ و ۱۵ دقیقه امروز در ورزشگاه شهید کاظمی آغاز کردند.

پیش از شروع این تمرین. یحیی گل‌محمدی درباره برنامه‌ها و اهداف تمرینی صحبت کرد. پاسکاری‌های کوتاه و ترکیبی، حفظ توپ، پرس و فوتبال تمرینی بخش‌هایی از برنامه‌ بود.

علیرضا بیرانوند، مهدی ترابی، محمد حسین کنعانی‌زادگان و وحدت هنانوف به دلیل همراهی تیم‌های ملی ایران و تاجیکستان، نبیل باهویی و گولسیانی با توجه به اجازه و مرخصی از سرمربی و وحید امیری با توجه به کار زیر نظر کادر پزشکی در این تمرین تیم را همراهی نکردند.

با توجه به کم شدن تعداد نفرات یحیی گل‌محمدی و سیدجلال حسینی خود لباس تمرین پوشیدند و بازیکنان را به ویژه در بازی فوتبال همراهی کردند که باعث شده بود بخش فوتبال درون تیمی بین دو تیم قرمز و سبز با هیجان و جذابیت بالایی دنبال شود.

",sports,
189,"
به گزارش عصر پنجشنبه ایرنا، امروز و پیش از عزیمت تیم ملی به سمت ورزشگاه آزادی، حسین لطفی، مهدی حاج محمد، نصرالله عبداللهی، حسین فرکی، بهتاش فریبا و رضا رجبی به منظور حمایت از تیم ملی در آغاز رقابت‌های مقدماتی جام جهانی ٢٠٢۶ در اردوی تیم ملی حاضر شدند و برای تیم ایران در این مسابقات آرزوی موفقیت کردند.

پس از خوش آمدگویی نبی و قلعه‌نویی به این پیشکسوتان، پیراهن‌های تیم ملی به رسم یادگار به بازیکنان قدیمی فوتبال ایران هدیه شد. 

محمد اسفندیارپور مدیرعامل باشگاه گل گهر نیز برای خسته نباشید به کادر فنی و بازیکنان تیم ملی، در اردوی این تیم حاضر شد.

",sports,
190,"
به گزارش عصر پنجشنبه ایرنا، خداداد عزیزی قبل از بازی مقابل هنگ کنگ، اظهار داشت: قطعا ایران یکی از تیم‌های صعود کننده است. در این بازی مشکل نداریم و هنگ کنگ تیمی درجه ۳ است، هرچند هر بازی شرایط خاص خودش را دارد. معتقدم بازی سخت ما هفته بعد مقابل ازبکستان است و باید بازیکنان آماده آن دیدار مهم شوند.

وی افزود: تاکنون بازی‌های تدارکاتی خوبی را پشت سر گذاشتیم. تیم شکل خوبی به خود گرفته و شرایط ایده‌آل است. درحال حاضر تیم ملی تلفیقی از بازیکنان باتجربه و جوان است که من از این شرایط راضی هستم.

عزیزی بیان کرد: از روز اول که به تیم ملی آمدم برخی دوست نداشتند من در تیم ملی باشم. البته خوشبختانه با بازیکنان رابطه خوبی دارم و به بازیکنان باتجربه تیم ملی هم گفته‌ام امسال بهترین دوره برای قهرمانی در جام ملت‌های آسیا است. امیدواریم به این مقام برسیم چون راه سختی نیست و من خوش بین هستم که یک پای فینال خواهیمبود چون بازیکنان توانایی آن را دارند.

وی در مورد نداشتن قرارداد، گفت: به خاطر امیر قلعه‌نویی آمدم و احترام دو طرفه‌ای بین من و او وجود دارد.

",sports,
191,"
علی لطیفی در گفت‌وگو با خبرنگار ایرنا، در خصوص پیروزی استقلال برابر تراکتور تبریز، اظهار داشت: خوشبختانه با چینش خوب نفرات در زمین توانستیم به پیروزی مهمی دست یابیم. این استقلالی که در این چند هفته می‌بینیم بوی قهرمانی می‌دهد. تیم توانست از هر موقعیتی که برایش پیش آمده استفاده کند و خوشبختانه بازیکنان می‌دانند که هر بازی حکم قهرمانی دارد. امیدوارم در هفته‌های آینده نیز استقلال نتایج خوبی بگیرد و صدر جدول را از دست ندهد.

وی درباره نقاط قوت استقلال در بازی، گفت: نقاط قوت استقلال این است که در فاز هجومی می‌تواند بهتر عمل کند و در بازی شاهد بودیم تیم توانست ۷ یا ۸ موقعیت حساس ایجاد کند که این یک نکته مثبت است. ولی نقطه ضعف استقلال در خط دفاعی تیم است که هنوز در بین خطوط دفاعی تیم تعادل ایجاد نشده که می‌تواند برای استقلال خطر محسوب شود. 

پیشکسوت استقلال در مورد سیستم هجمومی جواد نکونام در این چند هفته اخیر، یادآور شد: استقلال از اول فصل عملکرد خوبی از خود به نمایش نگذاشت ولی اکنون بازیکنان تیم با تاکتیک‌های نکونام هماهنگ شده‌اند. خوشبختانه استقلال در هر پستی بهترین بازیکنان را دارد که می‌توانند به نکونام کمک کنند.



لطیفی در خصوص اینکه آیا استقلال می‌تواند به قهرمانی لیگ برسد؟ خاطرنشان کرد: اعتقاد دارم که قهرمان لیگ در ۵ هفته پایانی مشخص می‌شود. ولی شک نکنید همه تیم‌ها در نیم فصل دوم نقاط ضعف خود را برطرف می‌کنند تا بتوانند به قهرمانی برسند. مثلث قهرمانی لیگ تیم‌های استقلال، پرسپولیس و سپاهان هستند. سپاهان با توجه به کسر امتیاز و جریمه در آسیا از لحاظ روحی افت کرد. امیدوارم استقلال با همین روند خوب بتواند قهرمان نیم فصل لیگ شود. 

وی در خصوص دعوت سه بازیکن استقلال به تیم ملی، بیان کرد: جای تعجب دارد که ابوالفضل جلالی در فهرست تیم ملی برای انتخابی جام جهانی نیست. شک ندارم او می‌تواند در بهترین تیم‌های اروپایی بازی کند. قطعا جای جلالی در تیم ملی کشورمان خالی است.

",sports,
192,"
به گزارش روز پنجشنبه ایرنا، در آغاز مسابقات مقدماتی جام‌جهانی ۲۰۲۶ در قاره آسیا، ۲ دیدار دیگر برگزار شد و طی آن کره‌جنوبی و ویتنام مقابل حریفان به برتری رسیدند.

از گروه C و در شهر سئول، تیم ملی کره‌جنوبی موفق شد سنگاپور را با حساب پنج بر صفر شکست دهد. گوئه سونگ چو، هوانگ هی چان، سون هیونگ مین، اوی جو هوانگ(پنالتی) و لی کانگ این برای کره موفق به گلزنی شدند.

در دیگر دیدار این گروه تایلند به مصاف چین رفته است.

همچنین از گروه F، فیلیپین در شهر مانیل پذیرای ویتنام بود که این دیدار با برتری دو بر صفر ویتنام به اتمام رسید تا این تیم شروعی ایده‌آل داشته باشد.

در دیگر دیدار این گروه و از ساعت ۱۸:۱۵، عراق با اندونزی روبه‌رو می‌شد.

پیش از این نیز، استرالیا و ژاپن کار خود را با برتری قاطع مقابل حریفان آغاز کردند.

",sports,
193,"
به گزارش عصر پنجشنبه ایرنا، تیم ملی فوتبال ایران از ساعت ۱۸ امروز در ورزشگاه آزادی به مصاف هنگ‌کنگ می‌رود. این نخستین بازی تیم کشورمان در مرحه مقدماتی جام‌جهانی ۲۰۲۶ است.

تیم ایران در این دیدار با تصمیم امیر قلعه‌نویی و با ترکیب علیرضا بیرانوند، شجاع خلیل‌زاده، رامین رضاییان، حسین کنعانی زادگان، احسان حاج صفی، سعید عزت اللهی، علیرضا جهانبخش، محمد محبی، سامان قدوس، مهدی طارمی و سردار آزمون به میدان می‌رود.

تیم ایران در مرحله نخست مقدماتی جام‌جهانی ۲۰۲۶ در گروه E با تیم‌های ترکمستان، هنگ‌کنگ و ازبکستان همگروه است.



",sports,
194,"
به گزارش روز پنجشنبه ایرنا، چهار دیدار از هفته چهارم سوپرلیگ فوتسال زنان برگزار شد که در مهمترین بازی، تیم صدرنشین ملی حفاری مقابل سایپا به تساویسه بر سه بسنده کرد اما همچنان با ۱۰ امتیاز در صدر جدول قرار دارد.

در دیگر دیدار مهم، تیم رده دومی شاهین نظنر با حساب دو بر یک مهرعظام تهران را شکست داد و ۹ امتیازی شد.

نتایج دیدارها به شرح زیر است:

سایپا تهران ۳ - ملی حفاری اهواز ۳

مهرعظام تهران ۱ - شاهین نوین نطنز ۲

رایزکوصفادشت ۲ - پالایش نفت آبادان ۳

مس رفسنجان ۲ - نوا آمل ۲

",sports,
195,"
به گزارش روز پنجشنبه ایرنا، در آغاز مسابقات مقدماتی جام‌جهانی ۲۰۲۶ در قاره آسیا، ۲ دیدار برگزار شد و طی آن تیم‌های استرالیا و ژاپن مقابل حریفان خود به برتری قاطع دست یافتند.

در گروه I، شاگردان گراهام آرنولد در تیم ملی استرالیا برابر بنگلادش به راحتی صاحب برتری هفت بر صفر شدند تا شروعی عالی داشته باشند.

جیمی مک‌لارن که به عنوان بازیکن تعویضی به میدان آمد به تنهایی سه گل به‌ثمر رساند. میچل دوک نیز دو گل زد و هری سوتار و بورلو دیگر گلزنان استرالیا در این بازی خانگی بودند.

در دیگر دیدار این گروه و از ساعت ۱۷:۳۰، لبنان با فلسطین رقابت می‌کند.

از گروه B و در اوزاکا، تیم ملی ژاپن در دیدار خانگی مقابل میانمار صاحب پیروزی پنج بر صفر شد تا سامورایی‌ها نیز کارشان را به خوبی استارت بزنند.

آیاسه یوئدا ستاره ژاپن بود و به تنهایی سه گل به ارمغان آورد. دایچی کامادا و ریتسو دوآن هم هر کردام یک گل برای ژاپن زدند.

در دیگر دیدار این گروه از ساعت ۲۰:۳۰ امشب، سوریه به مصاف کره‌شمالی می‌رود.

",sports,
196,"
به گزارش روز پنجشنبه ایرنا، سرخپوشان که باید خود را برای هفته پنجم لیگ قهرمانان آسیا و دیدار با النصر در عربستان آماده کنند، از ظهر امروز دوباره تمرینات آماده‌سازی خود را زیر نظر کادر فنی شروع کردند.

علیرضا بیرانوند، حسین کنعانی، مهدی ترابی و وحدت هنانوف به دلیل حضور در اردوی تیم‌های ملی ایران و تاجیکستان و نبیل باهویی و گئورگی گولسیانی نیز با مرخصی از کادر فنی در این تمرین غایب هستند. این دو بازیکن از فردا به جمع تیم اضافه می‌شوند.

اعضای تیم فوتبال پرسپولیس قرار بود روز گذشته و از ساعت ۱۱:۳۰ دقیقه تمرین کنند که پس از سه ساعت جلسه در رختکن ورزشگاه شهید کاظمی، تصمیم به تعطیلی تمرین گرفتند، اما امروز دوباره تمرینات را پیگیری کردند.

",sports,
197,"
به گزارش ایرنا و به نقل از رسانه رسمی استقلال، با توجه به تعطیلی رقابت‌های لیگ‌برتر به دلیل برگزاری دیدارهای ملی، استقلال تهران قصد دارد دیداری دوستانه برگزار کند.

با برنامه‌ریزی صورت گرفته، روز شنبه ۲۷ آبان شاگردان نکونام برابر تیم نفت مسجد سلیمان قرار می‌گیرند.

استقلال هم اکنون صدرنشین لیگ برتر فوتبال باشگاه‌های ایران است.

",sports,
198,"
 به گزارش روز پنجشنبه ایرنا، جام جهانی فوتبال کمتر از ۱۷ سال نوجوانان به میزبانی اندونزی در حال برگزاری است. مسابقاتی که با چند شگفتی همراه بود که از آن جمله می‌توان به برتری ایران برابر برزیل و شکست آرژانتین مقابل سنگال اشاره کرد. 

شاگردان حسین عبدی در آخرین دیدار خود در مرحله گروهی جام جهانی فوتبال کمتر از ۱۷ سال باید فردا جمعه از ساعت ۱۵:۳ به مصاف کالدونیا بروند و در دیگر دیدار همزمان این گروه انگلیس رو در روی برزیل صف‌آرایی خواهد کرد. کارشناسان قبل از آغاز این دوره از مسابقات روی کاغذ هیچ شانسی برای تیم ایران متصور نبودند اما حسین عبدی و شاگردانش نشان دادند نتیجه در زمین بازی مشخص می‌شود و ایران این شایستگی را دارد تا به عنوان یکی از تیم‌های صعود کننده در گروهی که به گروه مرگ موسوم بود، زندگی کرده و یکی از گزینه‌های صعود هم باشند.

فراموش نکنیم فوتبالیست‌های کمتر از ۱۷ سال ایران در نخستین دیدار خود دست به شاهکاری تاریخی زدند و با پیروزی ارزشمند ۳ بر ۲ مقابل برزیل توجه رسانه‌ها و علاقه‌مندان به فوتبال را معطوف به خود کردند. آنها در دومین بازی برابر انگلیس هر چند گل او را به ثمر رساندند اما با بدشانسی در لحظات پایانی نتیجه را واگذار کرده و حالا باید در سومین جدال خود به مصاف کالدونیا بروند. با این شرایط مروری خواهیم داشت بر احتمالات موجود این گروه تا وضعیت صعود شاگردان حسین عبدی را بررسی کنیم.



از ۶ گروه این دوره از مسابقات، تیم‌های اول و دوم به صورت مستقیم راهی مرحله حذفی خواهند شد و ۴ تیم برتر سوم نیز به جمع ۱۲ تیم دیگر اضافه می‌شوند. اگر برزیل موفق به کسب امتیاز مقابل انگلیس نشود و ایران تفاضل گل مناسبی برابر کالدونیا ایجاد کند، شانس صعود ایران به عنوان تیم دوم گروه و قرار گرفتن در مسیر آسان‌تر وجود دارد.

در حال حاضر انگلیس با ۶ امتیاز و تفاضل گل ۱۱+ صدرنشین است، برزیل با ۳ امتیاز و تفاضل ۸+ در جایگاه دوم قرار دارد و ایران نیز با ۳ امتیاز و تفاضل گل صفر در رده سوم است و اما احتمالات موجود: 

پیروزی ایران و انگلیس 

انگلیس با ۹ و ایران با ۶ امتیاز به دور بعدی راه خواهند یافت. 

پیروزی ایران و برزیل

در این صورت تیم‌های انگلیس، برزیل و ایران هر سه ۶ امتیازی می‌شوند و در این صورت کار به تفاضل گل می‌کشد.

پیروزی ایران و احتمال تساوی برزیل و انگلیس

ایران ۶ امتیازی خواهد شد و بعد از انگلیس ۷ امتیازی به عنوان تیم دوم راهی مرحله حذفی می‌شود.



تساوی ایران و پیروزی‏‬ انگلیس

انگلیس ۹ امتیازی خواهد شد و ایران با ۴ امتیاز به عنوان تیم دوم راهی مرحله حذفی خواهد شد.

تساوی ایران و پیروزی برزیل

در این حالت ایران ۴ امتیازی خواهد شد و تیم‌های برزیل و انگلیس با ۶ امتیاز صعود خواهند کرد و شاگردان عبدی باید در انتظار مشخص شدن تیم‌های برتر سوم گروه‌های شش‌گانه باشند تا تکلیف‌شان مشخص شود. 

تساوی ایران، تساوی انگلیس و برزیل

انگلیس با ۷ امتیاز صدرنشین شده و صعود خواهد کرد و یکی از ایران و برزیل با ۴ امتیاز و بر اساس تفاضل گل به دور بعدی راه خواهند یافت. 



شکست ایران و‏‬ پیروزی انگلیس

در این صورت ایران و برزیل هر کدام سه‌امتیازی خواهند شد اما برزیل به دلیل تفاضل گل بهتر راهی دور بعدی می‌شود و شاگردان عبدی باید منتظر وضعیت سایر گروه‌ها بمانند.

شکست ایران و‏‬ پیروزی برزیل

در این صورت ایران با سه‌امتیاز به کار خود پایان خواهد داد و انگلیس و برزیل با ۶ امتیاز راهی دور بعد می‌شود و شاگردان عبدی باید منتظر وضعیت سایر گروه‌ها بمانند.

",sports,
199,"
به گزارش روز پنجشنبه ایرنا، فوتبال ایتالیا همواره با حواشی و رسوایی‌های زیادی مواجه بوده و اخیرا، موج شرط بندی در بین بازیکنان مطرح این کشور به راه افتاده است.

طی روزهای گذشته، ساندرو تونالی هافبک تیم ملی ایتالیا و باشگاه نیوکاسل و نیکولو فاجولی بازیکن یوونتوس به دلیل شرط بندی محروم شدند.

اکنون نوبت به الساندرو فلورنزی مدافع ۳۲ ساله تیم ملی ایتالیا و باشگاه میلان رسیده که به اتهام شرط بندی مورد بازجویی قرار بگیرد.

رسانه‌های ایتالیایی معتقدند مدافع جناح راست تیم ملی ایتالیا نیز به‌زودی با محرومیت مواجه خواهد شد چراکه او نیز شرط بند از آب درآمده و رسوایی‌های فوتبال این کشور ادامه خواهد داشت.

",sports,
200,"
به گزارش روز پنجشنبه ایرنا، مسابقات مقدماتی جام‌جهانی ۲۰۲۶، از امروز در قاره آسیا و با برگزاری ۱۸ دیدار آغاز می‌شود.

در همین راستا، AFC با طراحی و انتشار پوستری از ستاره‌های فوتبال آسیا به استقبال این مسابقات رفته که تصویر علیرضا جهانبخش ملی‌پوش کشورمان و عضو باشگاه فاینورد نیز در آن دیده می‌شود.

تیم ملی فوتبال ایران از ساعت ۱۸ امروز در نخستین دیدار خود به مصاف هنگ کنگ می‌رود. این دیدار در ورزشگاه آزادی برگزار خواهد شد.



برنامه دیدارهای امروز بدین شرح است:

استرالیا - بنگلادش

ژاپن - میانمار

کره جنوبی - سنگاپور

فیلیپین - ویتنام

تایلند - چین

مالزی - قرقیزستان

تاجیکستان - اردن

ترکمنستان - ازبکستان

لبنان – فلسطین

ایران - هنگ کنگ

عراق - اندونزی

عمان - چین تایپه

قطر- افغانستان

امارات - نپال

کویت - هند

عربستان - پاکستان

سوریه - کره شمالی

یمن - بحرین

",sports,
201,"
به گزارش خبرگزاری مهر به نقل از روابط عمومی شبکه آموزش سیما، جمعه ۲۶ آبان ماه رضامراد صحرایی وزیر آموزش و پرورش و حامد علامتی مدیر عامل کانون پرورش فکری کودکان و نوجوانان مهمان برنامه «پرسشگر» می شوند.

در این برنامه، معضلات و مشکلات آموزش و پرورش بررسی و به پرسش‌های مخاطبان پاسخ داده می شود.

برنامه «پرسشگر» آموزش و پرورش جمعه‌ها ساعت ۲۱ از شبکه آموزش سیما پخش می‌شود.

",arts,
202,"
به گزارش خبرگزاری مهر به نقل از سینه‌یوروپ، برندگان سی و ششمین دوره جشنواره بین‌المللی فیلم مستند آمستردام (ایدفا) در مراسم اهدای جوایز که شب گذشته (پنجشنبه) ۱۶ نوامبر در تئاتر بین المللی آمستردام برگزار شد، معرفی شدند.

شوقاکات واردانیان از ارمنستان برای فیلم «۱۴۸۹» جایزه بهترین فیلم مستند ایدفا به ارزش ۱۵ هزار یورو را دریافت کرد. هیات داوران از این فیلم به عنوان فیلمی یاد کرد که چون نوری نافذ، منظره داخلی گسترده و پنهان غم را روشن و حضوری ملموس از فقدان غیرقابل تحمل ایجاد می‌کند. این فیلم همچنین موفق به کسب جایزه فیپرشی جشنواره هم شد.

جایزه بهترین فیلم در بخش رقابتی «انویژن» به آریل کوآرای اورتگا و ارنستو د کاروالیو برای «دگرگونی کانوتو» از برزیل اهدا شد. ارزش این جایزه نیز ۱۵ هزار یورو است و هیات داوران در بیانیه خود با تجلیل از تعهد چندین دهه‌ای به فیلمسازی در یک جامعه، حس شوخ طبعی و تلاش برای حرکت بین دنیاها، از این فیلم به عنوان مظهر بسیاری از معانی دگرگونی یاد کرد.

جایزه بهترین کارگردانی ایدفا به ارزش ۵۰۰۰ یورو هم در بخش مسابقه بین‌المللی به محمد جبالی برای فیلم «زندگی زیباست» محصول مشترک نروژ / فلسطین تعلق گرفت. هیات منصفه فیلم جبالی را بیان سینمایی به موقع از نیاز جهانی به شناسایی انسانیت کامل و یک کیفرخواست قانع کننده برای ساختارهای بوروکراتیک و سیاسی که آن را انکار می‌کنند، خواند.

هیات داوران مسابقه بین‌المللی با حضور امیلی بوژس، فرانچسکو جیای ویا، تابیتا جکسون، آدا سولومون و شیائوشوای وانگ به انتخاب برندگان پرداختند و اعضای هیات داوران در بخش رقابتی «انویژن» شامل آنوشکا د آندراد، کائو گیماراس، کرستن جانسون و کیوو روهوراهوزا بود.

جایزه ایدفا برای بهترین فیلم اول هم به «تعقیب نور خیره کننده» محصول مشترک سوریه/قطر/سوئد ساخته یاسر کساب رسید که به ارزش ۵۰۰۰ یورو است.

در بخش جوایز انجمن ایدفا در فلیکس مریتیس (مرکز اروپایی برای هنر، فرهنگ و علم) که چهارشنبه برندگانش را شناخت پروژه محمد المغنی با عنوان «پسر خیابان‌ها» محصول مشترک لهستان/ فلسطین جایزه فوروم بهترین صدا را به دست آورد و «همزیستی، الاغ من!» آمبر فارس از آمریکا جایزه فروم را برای بهترین راف کات به خانه برد. «آشفتگی» بن جوزف اندروز و اما رابرتز (استرالیا) جایزه انجمن «داک‌لب» را دریافت کرد.

دیگر برندگان بخش رقابت بین‌المللی عبارتند از:

بهترین تدوین: آناند پاتواردان برای «جهان خانواده است» از هند

بهترین فیلمبرداری: آنیربان دوتا و آنوپاما سرینیواسان برای «چراغ‌های سوسوزن» از هند

دیگر برندگان بخش انویژن به شرح زیر هستند:

بهترین فیلم: «دگرگونی کانوتو» ساخته آریل کوارای اورتگا و ارنستو د کاروالیو از برزیل

بهترین کارگردانی: کومیانا نواکوا برای « سکوت عقل» از بوسنی و هرزگوین/ مقدونیه شمالی

مشارکت هنری برجسته: «دگرگونی کانوتو» ساخته آریل کوارای اورتگا، ارنستو د کاروالیو

در بخش داک لب دیگر برندگان عبارت بودند از:

جایزه «داک‌لب» برای مستند غیرداستانی: «آشفتگی» ساخته بن جوزف اندروز و اما رابرتز (استرالیا)

جایزه ویژه هیات داوران برای فناوری خلاق در آثار غیرداستانی: «ترایفکتای (غذا) ناتالی» ساخته ناتالی پاننگ (آفریقای جنوبی)

جایزه داک‌لب برای داستان سرایی دیجیتال: «آنوشکا» ساخته تامارا شوگالو از هلند/ آمریکا/ سوییس

جایزه ویژه هیات داوران برای فناوری خلاق برای داستان سرایی دیجیتال: «خط مرزی قابل دیدن» ساخته آنت همپتون از سوئیس/ ترکیه/یونان/ بلژیک

جایزه ایدفا برای بهترین مستند کوتاه: «در آن لحظه» ساخته ریتا پاولز و فدریکو لوئیس تاچلا از آرژانتین/ آلمان

تقدیر ویژه برای مستند کوتاه: «پدرم» ساخته پگاه آهنگرانی (ایران/ جمهوری چک)

جایزه ایدفا برای بهترین فیلم جوانان (۱۳+): «خواهر من» ساخته ماریوس روسینسکی از لهستان

جایزه ایدفا برای بهترین فیلم جوانان (۹-۱۲): «و سال نو مبارک»ساخته سباستین مولدر از هلند

جایزه ایدفا برای بهترین فیلم اول: «تعقیب نور خیره کننده» ساخته یاسر کساب از سوریه/ قطر/ سوئد

جایزه بهترین فیلم هلندی: «گرلاخ» ساخته آلیونا ون در هورست، لوک بوومن (هلند)

تقدیر ویژه بهترین فیلم هلندی: «مادر سورینام» ساخته ماما سرانان، تسا لووشا (هلند)

امسال ایدفا از روز آغازین خود به دلیل حضور معترضان مخالف اسراییل با جنجال روبه رو شد و در نهایت ۱۸ کارگردان به درخواست موسسه فیلم فلسطین از این جشنواره بیرون آمدند. 

",arts,
203,"
به گزارش خبرگزاری مهر به نقل از ورلد آف ریل، جیمز ال بروکس ۱۳ سال است فیلمی را کارگردانی نکرده و حالا گفته شده است این کارگردان ۸۳ ساله بالاخره یک بار دیگر برای فیلمی با عنوان «الا مک‌کی» پشت دوربین قرار می‌گیرد.

تولید این فیلم که توسط استودیو قرن بیستم حمایت می‌شود، قرار است در دسامبر آغاز شود.

در این درام عاشقانه که در بوستون اتفاق می‌افتد اِما مک‌کی بازیگر انگلیسی فرانسوی فیلم‌هایی چون«امیلی» در نقش امیلی برونته و «باربی» قرار است بازی کند. داستان فیلم درباره یک سیاستمدار آرمان‌گرا است که آماده است تا برای فرمانداری نامزد شود؛ اما او با مسایل خانوادگی هم روبه رو است.

در این فیلم گفته شده شخصیت مک‌کی همچنین مراقبت از برادرش را که از اضطرب اجتماعی رنج می‌برد و در خانه محبوس است، برعهده دارد، او عاشق توجه حرفه‌ای به «الا» است، اما می‌خواهد الا به ازدواج او هم به اندازه کارش توجه کند.

بروکس در ۴ دهه کارنامه فیلمسازی خود تنها ۶ فیلم کارگردانی کرده که از آن‌ها ۳ فیلم کلاسیک «شرایط مهرورزی»، «اخبار تلویزیون» و «بهتر از این نمی‌شه» جایگاه ویژه‌ای در تاریخ سینما دارند.

آخرین فیلم او سال ۲۰۱۰ با عنوان «از کجا می‌دانی؟» ساخته شد که آخرین بازی جک نیکلسون در یک فیلم سینمایی را هم رقم زد و هواداران ویژه‌ای در سینما دارد.

بروکس همین چند روز پیش به «پیپل» گفته بود در تلاش است تا نیکلسون را از بازنشستگی خارج کند. او ۴ بار با این بازیگر کار کرده است و قطعاً خیلی‌ها در انتظار تجربه پنجم هستند.

",arts,
204,"
به گزارش خبرگزاری مهر به نقل از آسوشیتدپرس، نمایشگاه جدید آی وی‌وی هنرمند سرشناس چینی که قرار بود روز چهارشنبه افتتاح شود، لغو شد.

این هنرمند گفته است، نمایشگاه جدیدش که قرار بود با عنوان «آجر در نقش ملات» در گالری لیسون لندن افتتاح شود، پس از انتشار نظراتش در شبکه‌های اجتماعی که به درگیری اسراییل و غزه اشاره می‌کرد، لغو شده است.

وی که همواره در حمایت از فلسطینی‌ها سخن گفته، تاکید کرد که متعهد به بیان دیدگاهش است. گالری هم گفت: هیچ جایی برای بحث ضد یهود یا اسلام هراسی ندارد.

در بیانیه گالری آمده است: پس از گفت‌وگوهای گسترده با آی وی‌وی، به دنبال نظری که او در فضای مجازی منتشر کرد، با هم توافق کردیم که زمان مناسبی برای ارایه مجموعه جدید کارهای او نیست.

پست او که از توییتر حذف شد، حاکی از آن بود که ایجاد احساس گناه درباره آزار مردم یهود برای این است که فشار به جهان عرب معنی پیدا کند. وی همچنین تاکید کرده بود که جامعه یهودی نفوذ زیادی در رسانه‌ها، امور مالی و فرهنگ در آمریکا دارد و سالانه ۳ میلیارد دلار حمایت نظامی آمریکا از اسراییل به این معنی است که این ۲ «سرنوشت مشترکی» دارند.

آی گفت اخطاری که از گالری دریافت کرد، روشن می‌کرد نمایشگاه «به دلیل توییت من عملا لغو شده است».

یکی از نمایندگان این هنرمند گفت که به دنبال آن ۳ نمایشگاه دیگر وی در گالری لیسون در نیویورک و گالری ماکس هتسلر در پاریس و برلین نیز لغو شده است.

آی عنوان کرد که کوشیده است بدون قضاوت اخلاقی، اتهام یا ارزیابی اعمال انسانی بی‌طرف باشد و به عنوان یک هنرمند فقط به آزادی بیان علاقه دارد.

وی در ادامه گفت: من همیشه بیان آزاد را ارزشی برای مبارزه و اهمیت دادن به آن می‌دانستم، حتی اگر بدبختی‌های مختلفی برایم به همراه داشته باشد ... .

او در بیانیه‌ای جداگانه بیان کرد: اگر فرهنگ نوعی قدرت نرم است، این کار نشان‌دهنده روشی از خشونت نرم با هدف خفه کردن صداها است. این فقط متوجه من نیست، بلکه به فرهنگ گسترده‌تر جامعه‌ای مربوط می‌شود که سیستم ایمنی معنوی ندارد. وقتی جامعه‌ای نتواند در برابر صداهای مختلف مقاومت کند، در آستانه فروپاشی قرار می‌گیرد.

گالری لیسون هم گفت: آی وی وی به خاطر حمایت از آزادی بیان و حمایت از ستمدیدگان مشهور است و ما عمیقاً به رابطه دیرینه خود با او احترام می گذاریم و ارزش قایل هستیم.

آی وی‌وی هنرمند ۶۶ ساله به دلیل اظهارنظرهای سیاسی و فعالیت‌هایش در مورد مسایل حقوق بشری مشهور است. او همواره به صراحت از مردم فلسطین حمایت کرده و سال ۲۰۱۶ مستندی به نام «جریان انسانی در غزه» در مورد بحران جهانی پناهندگان ساخته است.

",arts,
205,"
به گزارش خبرگزاری مهر به نقل از روابط عمومی پروژه، جدیدترین قسمت از برنامه تلویزیونی «نقد سینما» به تهیه‌کنندگی یوسف بچاری که امشب ۲۶ آبان میزبان مخاطبان خود در شبکه چهار سیما است، به نقد و بررسی فیلم‌های «هتل» و «آناتومی یک سقوط» اختصاص دارد.

فیلم سینمایی «هتل» سوژه این هفته «میز نقد سینمای ایران» با حضور آرش فهیم منتقد سینما و محمد صابری روزنامه‌نگار سینمایی است. این اثر به کارگردانی مسعود اطیابی و تهیه‌کنندگی محمد شایسته که در آستانه ۱۳۰ میلیاردی شدن قرار دارد، با جذب ۲ میلیون و ۹۰۰ هزار مخاطب به عنوان دومین فیلم پُرفروش تاریخ سینمای ایران شناخته می‌شود.

آرش خوشخو و محمدرضا مقدسیان از منتقدان سینما در «میز نقد سینمای جهان» به تحلیل و بررسی فیلم «آناتومی یک سقوط» می‌پردازند. این اثر به کارگردانی جاستین تریه محصول ۲۰۲۳ جایزه نخل طلای جشنواره کن را از آن خود کرده است.

همچنین امیررضا مافی در میز گفت‌وگوی ویژه نیز میزبان سیدمحمد حسینی مدیرعامل انجمن سینمای انقلاب و دفاع مقدس است تا با وی درباره آسیب‌شناسی فرآیند صدور پروانه ساخت صحبت کند.

فصل چهارم برنامه تلویزیونی «نقد سینما» به تهیه‌کنندگی یوسف بچاری، میزبانی امیررضا مافی و با مشارکت سازمان سینمایی سوره، هر هفته جمعه‌ها ساعت ۲۲:۳۰ از شبکه چهار سیما به صورت زنده روی آنتن می‌رود.

",arts,
206,"
به گزارش خبرگزاری مهر به نقل از ورایتی، باب ایگر مدیر عامل دیزنی روز پنجشنبه در یک مصاحبه که از تلویزیون پخش شد گفت «یخ زده ۳» در دست ساخت است و ممکن است قسمت چهارم هم هم‌زمان در دست ساخت باشد.

وی افزود: کارگردان جن لی که فیلم‌های اصلی «یخ زده» و «یخ زده ۲» را ساخته دارد با جدیت با تیمش در انیمیشن دیزنی نه روی یک داستان، بلکه در واقع برای خلق ۲ داستان کار می‌کند.

اندرسون لوپز بعد از این خبر در رسانه‌های اجتماعی تأیید کرد که همراه رابرت لوپز در حال نوشتن آهنگ‌های جدیدی برای ۲ فیلم بعدی هستند. این ۲ ترانه‌سراهای «یخ‌زده» هستند.

ایگر این خبر را در حالی اعلام کرد که در پارک موضوعی دیزنی در هنگ‌کنگ و برای مراسم افتتاحیه «دنیای یخ زده» حضور داشت. در این پارک بازدیدکنندگان نه تنها اولاف، آنا و السا را ملاقات می‌کنند، بلکه می‌توانند در خیابان‌هایی که دنیای عرفانی «آرندل» را تداعی می‌کنند، قدم بزنند و در رستوران‌ها شام بخورند.

ایگر افزود: سال‌ها در پارک‌های دیزنی ما در حال خلق این جهان‌ها هستیم که در اصل تجسم فیزیکی بزرگترین داستان‌های ما هستند و البته «یخ زده» یکی از ارزشمندترین فرنچایزهای ما است.

«یخ زده» و «یخ زده ۲» که دنباله آن در سال ۲۰۱۹ بود، به موفقیت بزرگی برای دیزنی بدل شدند و فیلم دوم با فروش ۱.۴۵ میلیارد دلاری همچنان پرفروش‌ترین انیمیشن تاریخ است. فیلم اصلی با فروش ۱.۳۳ میلیارد دلار هم بی‌سابقه بود. علاوه بر فروش باورنکردنی در گیشه سینماهای جهان از داستان ۲ خواهر آنا و السا که با صداپیشگی کریستن بل و آیدینا منزل در نقش این ۲ شکل گرفت، آهنگ‌های این فیلم هم پرطرفدار شدند و یک نمایش موزیکال نیز در برادوی برمبنای این داستان روی صحنه رفت.

",arts,
207,"
محمد برادران مدیر جلوه‌های ویژه بصری فیلم سینمایی «سرهنگ ثریا» که تاکنون آثار سینمایی و تلویزیونی بسیاری را در کارنامه خود به ثبت رسانده است و سال پیش برای «سرهنگ ثریا» نامزد دریافت بهترین طراحی جلوه‌های ویژه بصری در چهل و یکمین دوره جشنواره فجر شد، در گفت‌وگو با خبرنگار مهر درباره جلوه‌های ویژه بصری‌این فیلم گفت: در فیلم سینمایی «سرهنگ ثریا» بخش اصلی کار، دکور دیجیتال است و طراحان صحنه، میدان قلم و ورودی را ساخته بودند و بک‌گراند پادگان اشرف از میدان قلم به بعد به بخش جلوه‌های ویژه بصری سپرده شد. بخش خیابان اصلی، درخت‌ها، سوله‌ها و مقرهای اصلی پادگان اشرف که در نماهای بسته دیده می‌شود با کامپیوتر اضافه شده‌اند.

مدیر جلوه‌های ویژه بصری فیلم «سرهنگ ثریا» در زمینه فعالیت‌های دیگری که در این پروژه انجام گرفت، افزود: بخش دینامیک، آب، آتش، تخریب، انفجار، دود و … اتفاقات دیگری از کار بود که باید آنها را نیز انجام می‌دادیم به عنوان مثال بخش‌هایی از سکانس آتش گرفتن کانکس کار جلوه‌های ویژه بصری بود تا این آتش‌سوزی در تصویر جلوه بهتری پیدا کند. افزودن میزان گرد و غبار در صحنه نیز از دیگر اقداماتی بود که در زمان تدوین کار انجام شد. چون قرار بود صحنه‌ها به صورتی به نظر آید که در بیابان‌های عراق فیلمبرداری صورت گرفته است و لذا بخش زیادی از شهرک دفاع مقدس اتوبان قم-تهران و خانه‌های اطراف را که دیده می‌شد باید پاک می‌شد و صحنه را درست می‌کردیم.

برادران با بیان آنکه برای رسیدن به طراحی‌های صحنه مورد نظر اقدام به مطالعه و مشاهده مستندات به صورت شخصی کرده است، گفت: شخصاً تمام مستنداتی را که درباره این موضوع بود، دیدم و مطالعه کردم. همین مطالعات و مشاهدات کمک کرد تا ایده‌های مختلفی برای طراحی مطرح شود.

وی با اشاره به اینکه امیدوار بوده است عوامل سازنده فیلم «سرهنگ ثریا» دستاوردی بیشتری در چهل و یکمین جشنواره بین‌المللی فیلم فجر داشته باشند، عنوان کرد: امیدوار بودم در جشنواره فیلم فجر این فیلم و بخش‌های فنی آن از نگاه داوران قوی‌تر ظاهر شود. به ویژه در بخش‌های فیلمبرداری، طراحی صحنه، صدابرداری و … چون کارها بسیار قوی بود. با این حال باز هم در بخش‌هایی مانند جلوه‌های ویژه بصری، موسیقی و کارگردانی نامزد دریافت سیمرغ شد که جای خرسندی دارد در نهایت لیلی عاج موفق به دریافت دیپلم افتخار به عنوان بهترین فیلم اول شد.

این طراح جلوه‌های ویژه با انتقاد از نگاه کمرنگی که از سوی سازندگان و رسانه‌ها نسبت به فعالیت و اقدامات پست پروداکشن وجود دارد، بیان کرد: معمولاً در حق فعالان حوزه پست پروداکشن اجحاف می‌شود و چه از سوی سازندگان و چه رسانه‌ها مورد بی‌مهری قرار می‌گیرند. در صورتی که آنها زحمت بسیاری برای آنکه یک فیلم به خوبی دیده شود، می‌کشند. چقدر بهتر بود که زحمات این دوستان بیشتر و بهتر دیده می‌شد و به هنر و توانایی آنها بهای بیشتری می‌دادند. امیدوارم در آینده این اتفاق به شکل بهتری رخ دهد.

برادران مطرح کرد: ساخت فیلم‌های افشاگرانه مثل «سرهنگ ثریا» می‌تواند نسل امروز و بسیاری از خانواده‌هایی را که از گروهک‌های مختلف بی‌اطلاع هستند، آگاه کند و متوجه شوند درون آنها چه اتفاقاتی در حال رخ دادن است.

وی در پایان عنوان کرد: وقتی تعداد این دست فیلم‌های سینمایی بیشتر شود و محتوا و ساختار قوی نیز داشته باشد آن زمان است که مردم بیشتری آنها را می‌بینند و تحت تأثیر قرار می‌گیرند؛ کاری که هالیوود انجام می‌دهد. آنها دروغ را هم آن قدر خوب می‌سازند که اکثراً باور می‌کنند در صورتی که ما این همه داستان‌های واقعی و قهرمان داریم اما متأسفانه کمتر سراغ شأن می‌رویم.

فیلم سینمایی «سرهنگ ثریا» به کارگردانی لیلی عاج و تهیه کنندگی جلیل شعبانی محصول سازمان هنری رسانه‌ای اوج است که از زاویه‌ای تازه به فعالیت سازمان مجاهدین خلق (منافقین) می‌پردازد.

ژاله صامتی، وحید آقاپور، حمیدرضا محمدی، دیبا زاهدی، شهروز آقاپور و … از جمله بازیگران این اثر سینمایی هستند.

",arts,
208,"
به گزارش خبرنگار مهر، بهروز افخمی امروز صبح جمعه ۲۶ آبان با حضور در برنامه فرهنگی شبکه خبر به سوالات حمیدرضا مدقق مجری برنامه پاسخ داد و درباره لحن کمدی در سریال «رعد و برق» بیان کرد: «رعد و برق» یک اثر کمدی حادثه‌ای است که بهترین‌های آن در سینمای جهان است و به هاوارد هاکس تعلق دارد. برخی از فیلم‌های او زمانی که ساخته شد چندان تحویل گرفته نشد و تازه دارند او را کشف می‌کنند.

وی درباره ژانر فیلم‌های فاجعه و اینکه برای ساخت این سریال به فیلم‌هایی مثل «بیدارشو آرزو» کیانوش عیاری یا دیگر فیلم‌های این گونه توجه داشته است یا خیر بیان کرد: ۲ گونه می‌توان با فاجعه یا حوادث طبیعی برخورد کرد یکی لحن کمدی حادثه‌ای است یعنی کسانی که دنبال شر می‌گردند تا خطر کنند و دیگر اینکه بخواهیم تصوری از نگاه آخرالزمانی بدهیم و به ویرانی‌هایی بپردازیم که خبر از ویرانی بزرگ می‌دهند. من هم از ابتدا دنبال کمدی حادثه‌ای بودم.

افخمی درباره امکانات پرداخت به فیلم‌های حادثه‌ای اظهار کرد: با بودجه‌های تلویزیون پرداختن به فیلم‌های حادثه‌ای خیلی سخت است از طرفی هم پیشرفت‌های دیجیتالی باعث می‌شود اجرای این اتفاقات در سینما با جلوه‌های ویژه کامپیوتری و با هزینه کمتر اتفاق بیفتد. البته بستگی به کارگردان دارد که باید هم با شیوه‌های کلاسیک و شیوه‌های جدیدتر آشنا باشد. الان شیوه‌های پیچیده‌تر آمده است که می‌شود با بودجه معقول به آنها پرداخت که قابل مقایسه با فیلم‌های آپارتمانی نیست. خود من همان زمان هم به این فکر کردم که خیلی هم به پول بیشتر نیاز ندارم.

وی در پاسخ به اینکه چه اقدامی برای جلوه‌های ویژه انجام داده است، گفت: یک جاهایی واقعاً آب انداختیم در خانه‌های مردم و ترکمن‌ها در ترکمن صحرا خیلی با ما همکاری کردند با اینکه حتی خانه‌هایشان را آب می‌برد ولی واقعاً با ملایمت برخورد کردند. یک جاهایی حساب نکردیم آب از کجا سر در می‌آورد در حیات مدرسه‌ای آب ریختیم و بعد دیدیم خانه‌های کنار مدرسه را دارد آب می‌برد اما مردم خیلی با ما همکاری کردند.

کارگردان «رعد و برق» در بخش دیگر صحبت‌هایش درباره بازیگران بیان کرد: من همیشه در انتخاب بازیگر به این فکر می‌کنم که اگر حادثه‌ای قرار است اتفاق بیفتد بازیگر باید آمادگی اولیه را داشته باشد و به این ترتیب برخی بازیگران همان ابتدا حذف می‌شوند. الان برخی بازیگران مرد ما چاق هستند و یا رانندگی بلد نیستند اما در این سریال هرکس قرار بود بترسد از ابتدا در تیم ما نبود و از ابتدا از کسانی دعوت کردیم که نمی‌ترسیدند و آمادگی جسمانی داشتند. ما صحنه‌هایی داشتیم که در جاده حادثه خیزی بود و من هر روز صدقه کنار می‌گذاشتم تا مشکلی پیش نیاید. با این حال بازیگران ما بچه‌های نترسی بودند و هیچ گاه نگفتند مثلاً الان کروناست و به خانه برویم.

وی در ادامه درباره نگاهش به سریال سازی نیز اظهار کرد: تلویزیون خانه من است با تلویزیون بزرگ شده ام و ترسی هم برای کار در آن ندارم و به خودم هم نوعی اعتماد دارم. برای سینمایی و پرده بزرگ خیلی می‌ترسم اما برای تلویزیون ترسی ندارم.

افخمی درباره سرنوشت ساخت فیلمی درباره قتل داریوش مهرجویی تصریح کرد: فعلاً درباره اش تحقیق می‌کنیم، اتفاقی شبیه این اگر در آمریکا رخ دهد دستمایه فیلم‌ها و گزارش‌های تلویزیونی می‌شود اما اینجا نه خودشان کار می‌کنند نه چشم دارند، ببینند دیگران کار می‌کنند.

وی در پایان عنوان کرد: فکر می‌کنم این موضوع جای کار برای مستندسازی و نوشتن رمان دارد. برای فیلم مستند هم با مهرداد غفارزاده صحبت کرده ایم.

",arts,
209,"
به گزارش خبرگزاری مهر به نقل از روابط عمومی فرهنگسرای ارسباران، نمایشگاه عکس «کودکان سرزمین زیتون» با موضوع جنایات اخیر رژیم صهیونیستی در غزه از ۲۴ آبان ماه تا یکم آذرماه در فرهنگسرای ارسباران میزبان علاقه‌مندان است.

در این نمایشگاه که با مشارکت انجمن عکاسان انقلاب و دفاع مقدس برپا شده است، ۳۱ عکس از مظلومیت کودکان فلسطینی برای نخستین بار به نمایش در می‌آید.

عملیات نظامی نیروهای جنبش حماس با عنوان «طوفان‌الاقصی» هفتم اکتبر ۲۰۲۳ در واکنش به جنایات رژیم صهیونیستی در کشتار فلسطینیان و هتک حرمت مسجدالاقصی آغاز شد که شکستی بی‌سابقه برای رژیم صهیونیستی ارزیابی می‌شود. پس از این عملیات، نیروی ارتش اسرائیل با همراهی ایالات متحده آمریکا و برخی کشورهای اروپایی و در میان سکوت سران برخی کشورهای عربی به نوار غزه حمله برد و تخریب بیمارستان‌ها، مدارس، اماکن مذهبی، منازل مسکونی و … فصل جدیدی در کتاب قطور اعمال ننگین و ضد انسانی این رژیم سفاک گشود. جنایاتی که همچنان ادامه دارد.

علاقه‌مندان برای بازدید از این نمایشگاه می‌توانند تا یکم آذرماه هر روز از ساعت ۹ تا ۱۸ به نگارخانه شماره ۳ فرهنگسرای ارسباران واقع در خیابان شریعتی، بالاتر از سیدخندان، خیابان جلفا مراجعه کنند.

",arts,
210,"
به گزارش خبرگزاری مهر به نقل از روابط عمومی رویداد، «نشر اثر» نام نمایشگاه گروهی هنرهای تجسمی مشترک ایران و عمان است که با شرکت ۷۶ هنرمند ایرانی در ۷ رشته هنری نقاشی، عکاسی، خوشنویسی، دیجیتال آرت، مجسمه، نقاشی خط و تذهیب، روز شنبه ۲۷ آبان ماه به صورت آنلاین به نمایش گذاشته می‌شود.

گروه هنری آیتیست و موسسه الریحان عمان، برگزار کنندگان این نمایشگاه گروهی هستند و آیناز زارعی نقاش و کیوریتور جوان، کیوریتوری رویداد را بر عهده دارد.

اسامی هنرمندان شرکت‌کننده در رویداد به شرح زیر است:

زینب گل محمدی، پوریا قلیج خانی، مستانه جوهرچیان، شیرین مدنی، سمیه رحیمی، فاطمه فیض نژاد، زهرا عزیزی، زهرا عقیلی عطار، مهدیه صاحب الزمانی کرمان، افشین جاسمی، نادیه شهریاری، نجمه رجبی نسب راوری، عبدالرسول حکیم، حسین حکیم، روجا علیمحمدی، شهرزاد فاضلی، آرمیتا زهرایی رمضانی، ملیحه حکیمی، زهرا مزینی، سیده فاطمه حسینی زکریا کلایی، سامره امیری صاف، نگین خرم نهاد، یاسمن عباسی هروفته، زهرا بهرام پور، هما آسوده، رویا مرادخانی، نگین علیرضائی، سارا ستاری رستگار، مریم عطارچی، سروناز نیک شمار، مهرداد زرین زاده، کیانا خوش مود، راضیه همایون، فریده عامری، شکیبا سحرخیزان، رقیه حافظی، سید احمدرضا رضایی مهریان، دلاناز زهرایی، الناز بازیان، هاجر نعیمی، فاطمه طیبه، آیناز میهن دار، وحیده هاشمی، فرشاد قدیانی، هانا حاجیان، نسیم فاریابی، آتوسا نیاجلیلی، راحله محمدی، فاطمه اخگر، مجتبی سعیدی هاشم پور، تینا نوروززاده، سمیه فهیم پور، افروز ایروانی، ارغوان عابدی، زاهده بطویی اورزمان، مرضیه ترخان، فرزانه عبدالحسینی، زهرا صالحی نوشاد، شبنم صدر، فاطمه احمدی طیفکانی، پانید نصیری منش، نازنین سبحانی، فاطمه صالحی کمال آبادی، کیانا حاجتی پیشوری، زهره شیخ حسینی، حسنا حاجی پور، رؤیا شیسی، فاطمه صابری جعفری، هایده صابری جعفری، آذر ضاربی، علیرضا آمدی، ثریا محمدی، هدیه سریع القدم نریمانی، مینا باقری اوره، علی فلاح، زهرا جمشیدیان.

",arts,
211,"
به گزارش خبرگزاری مهر به نقل از روابط عمومی خانه هنرمندان ایران، اولین جلسه شورای تجسمی خانه هنرمندان ایران در سال ۱۴۰۲، عصر سه‌شنبه ۲۳ آبان با حضور محمدمهدی عسگرپور مدیرعامل خانه هنرمندان ایران، محمدرسول صادقی معاون فرهنگی هنری خانه هنرمندان ایران، جمشید حقیقت‌شناس مشاور هنری و اجرایی در امور گالری‌ها و هنرهای تجسمی خانه هنرمندان ایران، مژگان قدوسی نماینده انجمن هنرمندان نقاش ایران، نگار نادری‌پور نماینده انجمن هنرمندان مجسمه‌ساز ایران، کیوان عسگری نماینده انجمن تصویرگران ایران، فرزاد هاشمی انجمن عکاسان ایران و بهزاد اژدری نماینده انجمن هنرمندان سفال و سرامیک تشکیل شد.

بررسی پیش‌نویس بازنگری آیین‌نامه شورای هنرهای تجسمی خانه هنرمندان ایران، راهکارهای پیشنهادی برای استفاده از ظرفیت‌های انجمن‌های تخصصی هنرهای تجسمی و تاکید بر لزوم تداوم فعالیت این شورا و … از جمله مباحث مطرح شده در این جلسه بود.

شورای تجسمی خانه هنرمندان ایران با هدف تدوین چشم‌انداز و برنامه‌ریزی برای ارتقای سطح کیفی فعالیت‌های این خانه در حوزه‌های متنوع هنرهای تجسمی پس از یک سال، فعالیت خود را از سر گرفته است.

",arts,
212,"
به گزارش خبرگزاری مهر به نقل از روابط عمومی سازمان سینمایی، محمد خزاعی در مراسم افتتاح «سینما سیمرغ» بوکان طی سخنانی با تاکید بر اهتمام جدی و جهادی سازمان سینمایی در راستای عدالت محوری و توسعه زیرساخت سینمایی در سطح کشور به‌ ویژه در مناطق محروم و کم برخوردار گفت: رونق صنعت سینماسازی در کنار سایر اضلاع سینما و مباحث فرهنگی و گفتمانی از اهمیت مضاعفی برخوردار است و بنده و همکارانم با جدیت و جهادی این موضوع را دنبال می‌کنیم. 

وی افزود: ۲۳۳ سالن سینما از ابتدای فعالیت دولت سیزدهم تاکنون در استان‌های مختلف کشور به بهره‌برداری رسیده و افتتاح سینمای بوکان دویست و بیست و چهارمین سالن سینما است.

رییس سازمان سینمایی اصافه کرد: قبل از شروع فعالیت دولت سیزدهم ۵۷۰ سالن سینما در کشور وجود داشت و ما تصمیم گرفتیم در این دولت، ۴۳۰ سالن به ظرفیت سینماهای کشور اضافه کنیم و هم اکنون بیش از ۵۰ شهر با جمعیت بالای۱۰۰ هزار نفر در کشور فاقد سینما است، سعی خواهیم کرد پس از احداث سالن‌های سینمایی، تجهیز آنها را به سرعت شروع کنیم.

معاون وزیر فرهنگ و ارشاد اسلامی گفت: احداث سینما و توسعه در این زمینه، یکی از برنامه های جدی سازمان سینمایی و ماموریت موسسه سینماشهر است و به دلیل اهمیت این موضوع آن را از طریق شورای عالی سیننا هم پیگیری کردیم و امروز یکی از مصوبات مهم این شورا پیگیری احداث سالن سینما در شهرهای بالای ۱۰۰ هزار نفر فاقد سینما است که مقرر شد از محل سفر رییس جمهور و هیات دولت به مناطق مختلف کشور تامین شود.

خزاعی با اشاره به انجام سفرهای مختلف به شهرستان های کشور از جمله بوکان در آذربایجان غربی گفت: هدف ما از سفرهای استانی برررسی وضعیت، تقسیم امکانات و دیدار و گفت و گو با هنرمندان این مناطق است

وی افزود: هم اکنون ۵۰ سالن در ۵۰ منطقه محروم کشور در حال آماده سازی و تجهیز است و این امر یک گام مهم در ترویج فرهنگ سینما در مناطق کمترتوسعه یافته است.

رییس سازمان سینمایی کشور در خصوص راه اندازی سینمای جوانان نیز گفت: در ابتدا باید دفتر نمایندگی راه اندازی شود و پس از برگزاری چند دوره و جذب هنرجویان نمایندگی به دفتر ارتقا یابد.

در ادامه، خشایار صنعتی فرماندار بوکان نیز در این آیین گفت: با افتتاح «سینما سیمرغ» گام مهمی در راستای ترویج فرهنگ استفاده از سینما در بوکان برداشته شد، افتتاح سینما سیمرغ و پردیس سینمایی در بوکان یک مطالبه عمومی است و بوکان مهد فرهنگ و هنر در جنوب آذربایجان غربی است.

صنعتی اضافه کرد: راه‌اندازی دفتر سینما جوانان و برپایی کارگاه های فرهنگی و هنری در بوکان یکی از نیازهای جوانان این منطقه است.

سینما سیمرغ بوکان در مجتمع فرهنگی هنری سردار شهید قاسم سلیمانی افتتاح شد، در این سفر محمدرضا سوقندی مدیر کل امور حقوقی، عملکرد استان‌ها و مجلس سازمان سینمایی، یزدان عشیری مشاور رئیس سازمان و مدیرکل روابط عمومی سازمان، مهدی آذرپندار مدیرعامل انجمن سینمای جوانان و هاشم میرزاخانی مدیر عامل سینماشهر، رییس سازمان سینمایی را همراهی کردند.

",arts,
213,"
به گزارش خبرنگار مهر، شامگاه ۲۴ آبان، کنسرت فرزاد فرزین در هتل اسپیناس پالاس برگزار شد. این کنسرت قرار بود ساعت ۲۱:۳۰ آغاز شود که با نیم ساعت تاخیر همراه شد.

فرزین قطعه اول را با ترانه «دوریت» شروع کرد که اینگونه شروع می‌شد: «غصه نخور دل ساده من» و بعد مخاطبان را با خود همراه کرد.

فرزین بعد از قطعه اول به حاضران در سالن خوشامد گفت و بیان کرد: خیلی خوشحالم امشب در آخرین سانس کنسرت در خدمت شما هستم. امشب از قطعات جدید و قدیم گلچینی آماده کرده‌ایم.

وی اضافه کرد: فرصت کمتری معمولاً پیش می‌آید که قطعات قدیمی‌تر را اجرا کنیم و امیدوارم از این قطعات لذت ببرید.

این خواننده موسیقی پاپ سپس در میان تشویق‌های مکرر حضار ۲ قطعه قدیمی و شاد خود را خواند.

وی در بخش دیگری از این کنسرت از بهنام صفوی یاد کرد و بعد در سخنانی گفت: این روزها می‌فهمیم که باید از لحظه لحظه زندگی بهره گرفت. وقتی می‌بینم بعضی از دوستان را یکی یکی از دست می‌دهیم فکر می‌کنم که بهترین اتفاق در زندگی هر کسی همین است که از لحظه‌هایی که در اختیارش است بهترین استفاده را ببرد.

فرزین در ادامه یادآور شد: یکی از این لحظه‌ها برای من این است که الان اینجا ایستاده‌ام، دم شما هم گرم که اینجا هستید.

در ادامه این کنسرت که با جمعیت پر سالن همراه بود فرزین چند تن از مهمانان خود را معرفی کرد که بهرنگ علوی، شیدا خلیق، امیرحسین هاشمی از جمله آن‌ها بودند.

فرزین در این کنسرت قطعه «هی نگو با تو من عوض میشم» را اجرا و بیان کرد: تنظیم این ملودی از خودم است؛ قطعه‌ای که در ۱۹ سالگی ساختم و حالا که به آن زمان برمی‌گردم هر سال که می‌گذرد خاطره‌انگیزتر می‌شود.

فرزین برای اجرای این قطعه از امیرمیلاد نیکزاد نوازنده دعوت کرد تا او را همراهی کند.

فرزاد فرزین در این شب تقریباً اکثر قطعات پرشنونده خود را خواند و جمعیت سالن هم او را همراهی کرد.

",arts,
214,"
به گزارش خبرگزاری مهر به نقل از روابط عمومی شبکه تهران، برنامه «تهرانگرد» جمعه ۲۶ آبان ساعت ۲۲ زیبایی‌های فصل پاییز در شهرستان‌های دماوند و فیروزکوه را به تصویر کشیده است. 

این برنامه در جدیدترین قسمت خود سری به روستاهای مشهد، کلاک و محمودآباد زده است تا شگفتی‌های فصل پاییز این شهرها را برای مخاطبان تماشایی و جاذبه‌های گردشگری آنها را تقدیم بینندگان کند.

روستای مشهد واقع در ۴۰ کیلومتری شهر دماوند و از توابع شهرستان دماوند است. مسیر روستای مشهد در ۸۵ کیلومتری تهران از محور تهران فیروزکوه جدا می‌شود که بعد از عبور از روستای کلاک به این روستا منتهی می‌شود.

روستای مشهد از شرق با رودافشان و از جنوب با روستای محمود آباد و سیمین‌دشت هم‌جوار است. این روستا به علت واقع‌شدن در ارتفاع پایین دارای آب‌های جاری بسیار است که از جمله مهمترین آن می‌توان به عبور رودخانه دلیچایی از مرکز این روستا اشاره نمود. امروزه تعداد زیادی ویلا در باغات و زمین‌های این روستا ساخته شده است که یکی از اصلی‌ترین دلایل آن وجود رودخانه و آب‌های جاری است. 

همچنین روستای محمودآباد مربوط به توابع بخش مرکزی استان تهران است. این روستا در استان تهران، شهرها و شهرستان‌های اطراف به پرورش انارهای مرغوب و باکیفیت مشهور است. هر ساله در فصل پاییز هنگام فصل انار، علاقمندان و گردشگران زیادی را به خود جذب کرده و در این زمان جشنی موسوم به جشن انار با حضور مسئولین محلی و استانی برگزار می‌شود.

برنامه «تهرانگرد» به گردشگری در استان تهران اختصاص دارد و در گروه شهرستان‌های این شبکه تولید می‌شود.

این برنامه هر هفته جمعه‌ها ساعت ۲۲ از شبکه تهران پخش می‌شود و تکرار آن جمعه آینده ساعت ۱۲:۳۰ روی آنتن خواهد رفت.

",arts,
215,"
به گزارش خبرگزاری مهر به نقل از روابط عمومی جشنواره، پنجمین روز از برگزاری جشنواره موسیقی «امیرجاهد»، به تک‌نوازی سازهای کلاسیک ایرانی، پاپ و کلاسیک غربی اختصاص داشت و شرکت‌کنندگان در مقابل هیات داوران به هنرنمایی پرداختند.

بخش اول با تک‌نوازی پیانو آغاز و در ادامه اجرای سازهای گیتار، ویولن، فلوت در بخش کلاسیک غربی و سه‌تار، سنتور، تمبک، دف، قانون در بخش کلاسیک ایرانی و کیبورد در بخش پاپ برگزار شد و در آخر هم شرکت‌کنندگان در بخش «آواز» اجراهای خود را به صحنه بردند.

علی تحریری از اعضای هیات داوران در مورد اجراهای روز پنجم گفت: برخی اجراها از استانداردهای بالایی برخوردار بودند. خوشبختانه اجراهای خوبی را شاهد بودیم. زمان من، آموزش موسیقی بسیار سخت بود، اما در حال حاضر امکانات و شرایط برای یادگیری جوانان بیشتر از قبل فراهم شده است و همین موضوع، باعث پیشرفت موسیقی کشور شده است. بنابراین باید تا جای ممکن در حوزه موسیقی، آموزش اصولی و حفظ آرمان‌های ساده موسیقی را مدّ نظر قرار دهیم.

مهدی مساح بیدگلی، دبیر اجرایی جشنواره «امیرجاهد»، نیز در مورد اجراهای روز پنجم جشنواره گفت: هیات داوران زحمات بسیار زیادی کشیدند تا پنجمین دوره جشنواره نیز به نحو احسن برگزار شود. خوشحالم که استادان بزرگوارِ کشور امسال نیز همچون سال‌های گذشته در کنارمان بودند و با وجود این عزیزان، اتفاقات بسیار خوبی در این جشنواره رقم خورد.

چهارمین و پنجمین دوره جشنواره موسیقی «امیرجاهد» به همت خانه‌موزه دکتر معین و استاد امیرجاهد، خانه موسیقی ایران و برج آزادی با مجوز دفتر موسیقی وزارت فرهنگ و ارشاد اسلامی از ۱۱ تا ۲۶ آبان‌ در سالن برج آزادی تهران، خانه‌موزه استاد امیرجاهد، و سرای ابوذر در حال برگزاری است.

این جشنواره در بخش‌های تک‌نوازی، دونوازی، اجرای گروهی، پژوهش، و بخش ویژه استعدادهای درخشان در گونه‌های مختلف همچون موسیقی کلاسیک ایرانی، موسیقی نواحی ایران، کوبه‌ای، کلاسیک غربی، و پاپ و در رده‌های سنی «الف» (۹ تا ۱۱ سال)، رده سنی «ب» (۱۲ تا ۱۵ سال)، رده سنی «ج» (۱۶ تا ۱۸ سال)، رده سنی «د» (۱۹ تا ۳۵ سال) و رده سنی «ه» (۳۶ سال به بالا) هر ساله برگزار می‌شود.

",arts,
216,"
به گزارش خبرگزاری مهر، جلیله هیبتان از هنرمندان تئاتر و تئاتر عروسکی ایران که سابقه همکاری با هنرمندان شناخته‌شده‌ای همچون بهروز غریب‌پور، امیررضا کوهستانی، محمد عاقبتی، کیومرث مرادی، رکسانا مهرافزون را در کارنامه خود دارد، روز سه‌شنبه ۲۳ آبان و بر اثر عفونت ریه چشم از جهان فروبست.

وی دانش‌آموخته نمایش عروسکی از دانشکده سینماتئاتر دانشگاه هنر بود.

مراسم خاک‌سپاری این هنرمند، جمعه ۲۶ آبان، ساعت ۱۰:۳۰، در قطعه هنرمندان بهشت زهرا (س) برگزار می‌شود.

بعضی کارهای هنری هیبتان در تئاتر و نمایش عروسکی ایران عبارتند از:

کارگردانی نمایش‌های: پری کوچک دریایی (نمایش برگزیده جشنواره دانشجویی) من باید برم، خیلی دیرم شده (اجرا شده در سالن انتظامی خانه هنرمندان) تنها خدا حق دارد بیدارم کند (اجرا شده در جشنواره توبینگن آلمان)  طراحی صحنه و لباس نمایش‌های: پرواز شماره ۷۴۵، به کارگردانی مرجان پورغلامحسین در میان ابرها، به کارگردانی امیررضا کوهستانی پری کوچک دریایی، به کارگردانی جلیله هیبتان من باید برم خیلی دیرم شده، به کارگردانی جلیله هیبتان تنها خدا حق دارد بیدارم کند، به کارگردانی جلیله هیبتان ماهی سیاه کوچولو، به کارگردانی محمد عاقبتی کلفت‌ها، به کارگردانی محمد عاقبتی می بوسمت و اشک، به کارگردانی محمد عاقبتی مده آ، به کارگردانی محمد عاقبتی ایران استرالیا، به کارگردانی سجاد افشاریان من شاه ریچارد بودم، به کارگردانی محمد عاقبتی سیمرغ، به کارگردانی کیومرث مرادی سیه مهره بازی، به کارگردانی شیوا مسعودی راز کوه مهربان، به کارگردانی حسین چراغی  دستیاری لباس / بازی دهندگی نمایش‌های: آهو یاهو، به کارگردانی بهروز غریب پور رستم و سهراب، به کارگردانی بهروز غریب پور پای دیوار بزرگ شهر، به کارگردانی حسن معجونی رومئو و ژولیت، به کارگردانی علی رفیعی

خبرگزاری مهر درگذشت جلیله هیبتان را به خانواده این هنرمند و جامعه تئاتر و نمایش عروسکی ایران تسلیت می‌گوید.

",arts,
217,"
به گزارش خبرگزاری مهر، «کافه‌کلاسیک» عنوان نمایشگاه نقاشی‌های مانی غلامی است که عصر جمعه ۲۶ آبان در گالری گویه افتتاح می‌شود.

در این نمایشگاه ۴۲ اثر ارایه شده که سوژه‌های آن‌ها، بازیگران فیلم‌های کلاسیک در کافه هستند و تابلوهای پشت سر آن‌ها، آثاری از نقاشان برجسته است. در واقع «کافه کلاسیک» تلفیقی از آثار هنرمندان شناخته‌شده سینما و دنیای نقاشی است که به قلم غلامی، تصویر شده‌اند.

مانی غلامی متولد اسفند ۱۳۴۸ است و لیسانس نقاشی را در سال ۶۷ و فوق‌لیسانس تصویرسازی را در سال هشتاد و یک از دانشگاه هنرهای زیبا دانشگاه تهران گرفته است. علاقه غلامی به سینما، او را به‌سمت تلفیق سینما و طراحی کشاند؛ طراحی و نقاشی از تصاویر فیلم‌های کلاسیکی که در دهه ۵۰ دیده بود. علاوه بر این، مردم‌نگاری نشان اصلی آثار اوست. تمرکز این نقاش، بر رفتار و ظاهر آدم‌ها در خلوت‌شان است و سوژه‌های او، آدم‌های در حال رقص، غذا خوردن، صحبت‌کردن و … هستند.

«کافه‌کلاسیک»، جمعه ۲۶ آبان در گالری گویه، واقع در میدان هفت‌تیر، خیابان لطفی، نرسیده به مشاهیر، شماره سی‌ونه افتتاح می‌شود و تا دوشنبه ششم آذر بر پا خواهد بود و علاقه‌مندان می‌توانند روزانه از ساعت ۱۶ تا ۲۰ از این نمایشگاه بازدید کنند.

",arts,
218,"
به گزارش خبرگزاری مهر به نقل از ورایتی، جیمی کیمل برنده جایزه امی به عنوان مجری مراسم اسکار ۲۰۲۴ بازمی‌گردد تا برای چهارمین بار این برنامه را اجرا کند. مولی مک‌نیرنی، نامزد امی نیز برای دومین سال متوالی به عنوان تهیه‌کننده اجرایی مراسم انتخاب شد.

جیمی کیمل پیش از این در سال ۲۰۱۷، ۲۰۱۸ و ۲۰۲۳ اسکار را میزبانی کرد. به این ترتیب کیمل اکنون در کنار ووپی گلدبرگ و جک لمون جای می‌گیرد که ۴ بار میزبان اسکار بودند. جانی کارسون ۵ بار، بیلی کریستال ۹ بار و باب هوپ ۱۱ بار اسکار را میزبانی کردند.

کیمل در بیانیه‌ای گفت: همیشه رویایم میزبانی اسکار دقیقاً برای ۴ بار بود.

بیل کرامر، مدیرعامل و رییس آکادمی هم از بازگشت جیمی کیمل به عنوان مجری و مولی مک‌نیرنی به عنوان تهیه‌کننده اجرایی اسکار ابراز خوشحالی کرد و گفت: آنها عشق ما به سینما و تعهد ما به تولید برنامه‌ای پویا و سرگرم کننده برای مخاطبان جهانی مان را به اشتراک می‌گذارند.

اسکار ۲۰۲۳ شاهد افزایش بیننده بود و میانگین بیننده ۱۸.۸ میلیون نفری ۱۳ درصد بیشتر از سال‌های پیش بود. این جایزه بیش از ۲ برابر از جوایز گرمی و امی همان سال در جذب مخاطب بهتر ظاهر شد.

فیلم‌های مدعی جوایز اسکار امسال مجموعه‌ای از عناوین پرفروش را دربرمی‌گیرند که مهم‌ترین آنها «باربی» برادران وارنر و «اوپنهایمر» کمپانی یونیورسال پیکچرز هستند. انتظار می‌رود «داستان آمریکایی»، «قاتلان ماه کامل»، «مائسترو» و «بیچاره‌ها» هم رقبای آن‌ها در بخش بهترین فیلم باشند.

سال پیش «همه چیز همه جا به یکباره» ۷ جایزه اسکار از جمله بهترین فیلم، کارگردانی و ۳ جایزه بازیگری را به خانه برد و درام ضدجنگ آلمانی «در جبهه غرب خبری نیست» هم ۴ جایزه از جمله جایزه بهترین فیلم بین‌المللی را کسب کرد.

مراسم اسکار نود و ششم یکشنبه ۱۰ مارس ۲۰۲۴ (بامداد دوشنبه ۲۱ اسفند) در دالبی تئاتر برگزار می‌شود.

",arts,
219,"
به گزارش خبرگزاری مهر، دومین نمایشگاه آثار هنرهای تجسمی و سنتی هنرمندان پیشکسوت عصر چهارشنبه ۲۴ آبان با حضور سیدعباس عظیمی مدیرعامل موسسه هنرمندان پیشکسوت، ابوالفضل همراه مدیرعامل فرهنگسرای نیاوران و جمع زیادی از هنرمندان افتتاح شد.

این نمایشگاه از پنجشنبه ۲۵ آبان تا شنبه ۴ آذر در فرهنگسرای نیاوران دایر و بازدید از آن از ساعت ۱۰ صبح تا ۶ عصر برای عموم مردم آزاد است.

سیدعباس عظیمی مدیرعامل موسسه هنرمندان پیشکسوت و رییس نمایشگاه در این مراسم گفت: خوشحال هستم که پس از دوران کرونایی موفق شدیم دومین نمایشگاه آثار هنرمندان پیشکسوت را برپا کنیم. اعتماد و حمایت جدی هنرمندان پیشکسوت از متولیان موسسه سبب شده که برای دومین مرتبه بتوانیم با این کمیت و کیفیت نمایشگاهی را شکل بدهیم که ۱۱۰ هنرمند با بیش از ۲۰۰ اثر در آن حضور داشته باشند.

وی بیان کرد: بسیاری از شما به دلیل جایگاه خاص هنری کمتر تمایل به حضور در نمایشگاه گروهی دارید و می‌دانیم بعضاً با چه وسواسی آثارتان را به گالری‌ها می‌سپارید، ولی به یک‌باره و در فرصت بسیار کوتاه آمادگی خود را برای شرکت در این نمایشگاه اعلام می‌کنید و این نشان از اعتماد و محبت شما به مؤسسه هنرمندان پیشکسوت دارد و با هیچ زبانی قادر به تشکر نیستم.

ابوالفضل همراه مدیر فرهنگسرای نیاوران گفت: زمانی که از سوی موسسه هنرمندان پیشکسوت قرار شد چنین برنامه‌ای را در فرهنگسرای نیاوران داشته باشیم، بنده و تمام همکارانم تلاش کردیم در خدمت اساتید بزرگ باشیم. فرهنگسرای نیاوران یکی از شاخص‌ترین و برجسته‌ترین مکان‌های کشور است که طی این سال‌ها رویدادها و نمایشگاه‌های مختلفی در این مکان برگزار شده است. همان‌طور که می‌دانید به تازگی و طی دو سه هفته گذشته فرهنگسرای نیاوران به صندوق اعتباری هنر واگذار شده و فکر می‌کنم این اتفاق بسیار خوبی است، زیرا یکی از اهداف صندوق اعتباری هنر حمایت از هنرمندان است.

در ادامه این مراسم اکبر ساعتچی هنرمند پیشکسوت خوشنویسی که از چند سال قبل بر اثر سانحه رانندگی دچار مشکلات جسمی سنگین شده و طی این‌سال‌ها در منزل بستری بوده، همراه با محبوب (زینب‌السادات) عارفی که چند روز قبل فرزند دختر خود را از دست داده دومین نمایشگاه آثار هنرهای تجسمی و سنتی را همراه با سایر هنرمندان پیشکسوت افتتاح کردند.

شمس‌الدین ابولوفا حسینی، قربانعلی اجلی، صادق احمدی مجتبی احمدخان، عباس اخوین، حجت‌اله اسدی، مهپاره اکبری، بیاض امیر عطایی، بهراد امین سلماسی، رسول اولیازاده، سیدجواد آشفته، محسن آقا نباتی، رضا باگیز، افشین بختیار، رضا بدر السما، بیژن بیژنی، محمدعلی پایدار، احمد پوررفیع عربانی، احمد پیله‌چی، ملک منصور تاجبخش، محمدعلی جدیدالاسلام، سعید جعفری بروجردی، امیرعلی جوادیان، ناصر جواهرپور، کاظم چلیپا، محمد حبیبی، اکرم‌السادات حسینی، ابراهیم حقیقی، الهه خاتمی، مهدی خاویان قدیانی، کیخسرو خروش، جعفر خواجه شیرانی، محمد دائم کار، عطاا.. ذینوری، غلامرضا راهپیما، حسین رحیم خانی، جلیل رسولی، داوود رواسانی، خسرو روشن، غلامرضا زمردی، مسعود زنده‌روح کرمانی، سید حمید ساسانی، اکبر ساعتچی، صفر سامی، محمد سلحشور، امین سلطان‌خواه، عشرت سیروس، غلامحسین شادی زرنق، کمالدین شاهرخ، ذبیح‌ا.. شهبازی، طاهر شیخ الحکما، مریم شیخ مهدی، قباد شیوا، عمران صادق زاده، داود صادق‌سا، سعید صادقی، مظفر طاهری، محمد طریقتی، مهدی طوسی، محبوب عارفی، احمد عبدالهی‌نیا، بهمن عبدی، مهدی عتیقی، عبدالحمید عدالت، کامران عدل، محمدحسین عطارچیان، مهدی عطریان، خسرو عمارلویی، جواد علیزاده، جاسم غضبانپور، محمود فرهمند، مهدی فروزنده شهرکی، علی اصغر فریدنیا، اسماعیل فضل‌فرهادی، امیراحمد فلسفی، علی قلم‌سیاه، کیومرث قورچیان، یدالله کابلی خوانساری، علی کاوه، زهرا کوشایی‌فر، محمد گلریز خاتمی، اردشیر مجرد تاکستانی، عصمت مجیدی، حسین محجوبی، عباس مستوفی‌الممالکی، علی مقارن عسگرینی، هراچ مگردومیان، عباس ملکی، مهدی منعم، محمد موحدیان عطار، ساسان مویدی، کمال میرطبیبی، ملیح ناصری، احمد ناطقی، محمد نگینی، منوچهر نوح سرشت، غلامحسین نوری، محسن نوری نجفی، اکبر نیکان‌پور، اسماعیل نیکبخت زاویه، ابراهیم نباتی مظلومی، ابوالفضل همتی آهویی، مرتضی وفایی و زنده‌یادان مهرزمان فخارمنفرد، مهین افشانپور، لئون کوهن، جمشید سماواتیان، اسماعیل نظری، کامبیز درمبخش، سیاوش کسرایی هنرمندان صاحب اثر در این نمایشگاه هستند.

",arts,
220,"
به گزارش خبرنگار مهر، آلبرت کوچویی با مرور تیترها و سرفصل‌های مطبوعات مهم جهان، مهمترین اخبار روز را روایت می‌کند. مهمترین اخباری که کوچویی قرار است به آن‌ها بپردازد تحولات منطقه به ویژه غزه است.

«پیشخوان» عنوان بخش جدیدی از برنامه «صبح به وقت فرهنگ» است که در آن آلبرت کوچویی روزنامه‌نگار و صداپیشه به‌نام کشورمان اخبار مهم رسانه‌های جهان را تحلیل و روایت می‌کند.

آلبرت کوچویی با بیش از ۶۰ سال سابقه ژورنالیستی، از نویسندگان، گویندگان بنام رادیو و تلویزیونی و مترجم صاحب اعتبار کشور است. او کار روزنامه‌نگاری را از نوجوانی در رادیو نفت آبادان آغاز کرده است.

دلیل انتخاب آلبرت کوچویی برای روایت و تحلیل اخبار در «پیشخوان» نه‌ تنها بیش از ۶۰ سال حضور پررنگ او در مطبوعات کشور بلکه تسلط وی بر چهار زبان زنده دنیا و همچنین قدرت تحلیل اخبار و رویدادها است. برنامه «صبح به وقت فرهنگ» از گروه کتاب و جامعه رادیو فرهنگ هر روزه از ساعت ۶:۱۰ روی آنتن می‌رود.

",arts,
221,"
به گزارش خبرگزاری مهربه نقل از روابط عمومی پخش‌کننده پروژه، سریال «دفتر یادداشت» به کارگردانی کیارش اسدی‌زاده، نویسندگی مسعود خاکباز و تهیه‌کنندگی حسین اکبری از ساعت ۱۲ ظهر جمعه ۲۶ آبان هر جمعه پخش می‌شود.

در خلاصه داستان رسمی سریال آمده است: ایرج و حمید، رفقای قدیمی از دوران کودکی سرشان برای پیگیری پرونده‌های جنایی درد می‌کند، پای آن‌ها ناخواسته به پرونده قتل‌های زنجیره‌ای باز می‌شود؛ پرونده‌ای که با ورود آن‌ها آبستن حوادث خطرناک‌تری می‌شود، اما ماجرا پیچیده‌تر از این حرف‌هاست. در این بین ایرج به دلیل مشکل مغزی منحصر به فردش مرتبا همه‌چیز و همه‌کس را از خاطر می‌برد.

سریال «دفتر یادداشت» در ژانر جنایی‌ فانتزی است و بازیگرانی همچون رضا عطاران، حسن معجونی، مینا ساداتی، کاظم سیاحی، سوگل خلیق، زهرا داوودنژاد، بیژن بنفشه‌خواه، الهام پاوه‌نژاد، اردشیر رستمی، پاشا رستمی، فریبا متخصص، مریم سعادت با حضوری درخشان از شمسی فضل‌الهی و با هنرمندی داریوش کاردان و آزیتا حاجیان در آن ایفای نقش می‌کنند.

بخشی از عوامل سریال «دفتر یادداشت» عبارتند از مدیر فیلمبرداری: علی قاضی، تدوین: محمد نجاریان، طراحی و ترکیب صدا: علیرضا علویان، طراح صحنه: محسن نصرالهی، مدیر صدابرداری: بابک اردلان، طراح لباس: شیده محمودزاده، طراح گریم: عظیم فراین، مدیر تولید: عماد طاهری، آهنگساز: بهنام‌ راد، مدیر برنامه ریزی و دستیار اول کارگردان: بهنام راهنمایی، منشی‌صحنه: ندا قائدی، جلوه‌های‌ بصری: بیتا اخلاقی، جلوه های‌میدانی: آرش آقابیگ، مدیر تدارکات: سجاد نوری، اصلاح رنگ: فربد جلالی، عکاس: کوروش جوان.

",arts,
222,"
به گزارش خبرگزاری مهر، فیلم مستند «پودیک» به تهیه‌کنندگی پیام مهرنوش و عرفان احتشامی و کارگردانی عرفان احتشامی در یکی از پلتفرم‌ها نمایش آنلاین خود را آغاز کرد.

این فیلم فانتزی ۵۸ دقیقه‌ای، که سال گذشته فیلمبرداری خود را پشت‌سر گذاشت، داستان دختری است که در دهه ۱۳۷۰، رویای پرواز را در سر می‌پروراند. پودیک با خانواده‌اش در محله‌ای قدیمی زندگی می‌کرد، خانواده پودیک مشکلات زیادی داشتند از جمله فقر مالی، بیکاری برادر و .... او تصمیم می‌گیرد رویای خود را به حقیقت مبدل کند و در نهایت این آرزو منجر به نابینایی‌اش می‌شود، در این بین خانواده از نابینایی پودیک استفاده کرده و به ثروت بادآورده‌ای می‌رسند.

فاطمه شکری، عباس محمدی، نیایش فیوجیان، ریحانه جانمحمدی احمد آباد ، قاسم افشار، سهراب انصاریان و محمد مهدی ممیز، بازیگران این فیلم مستند هستند.

فهرست عوامل فیلم مستند «پودیک» عبارتند از: نویسنده و کارگردان: عرفان احتشامی، بازیگردان: سپیده معصومی نسب، مدیر فیلمبرداری: علی احتشامی، طراحی صحنه: ترانه حامدی، دستیار و برنامه ریز: معصومه شاه محمدی، اصلاح رنگ و نور: الهه نعیمی مکرم، مشاور رسانه‌ای: آزاده فضلی، تهیه‌کنندگان: پیام مهرنوش و عرفان احتشامی.

",arts,
223,"
به گزارش خبرگزاری مهر، کنسرت نمایش «کلنل» نوشته محمد نقایی و کارگردانی امیر بشیری که هفته پایانی اجراهای خود در تالار وحدت را پشت سر خواهد گذاشت، از ۲۵ مهر روی صحنه رفته و تاکنون با استقبال بیش از ۲۰ هزار مخاطب روبرو شده است.

این اثر هنری روز شنبه ۲۷ آبان در قالب اجرایی ویژه هنرمندان و دانشجویان روی صحنه می‌رود.

امین اشرفی تهیه‌کننده، حسن جودکی مجری طرح و مدیرتولید «کلنل» هستند و کاظم سیاحی، نازنین بیاتی، رحیم نوروزی، سیامک صفری، اتابک نادری، امیر محاسبتی، الهه شه‌پرست، مجید رحمتی، علی عطایی، سعید ملک‌نژاد، محمدباقر صفانور و محمد معتمدی در نقش عارف قزوینی، در این اثر به ایفای نقش می‌پردازند.

«کلنل» داستان یک قهرمان ملی است که کارهای بزرگی برای این سرزمین کرده است ولی نامش در تاریخ به فراموشی سپرده شده است.

تهیه بلیت کنسرت نمایش «کلنل» از طریق سایت ایران کنسرت امکان‌پذیر است.

",arts,
224,"
به گزارش خبرگزاری مهر، تازه‌ترین قسمت از برنامه تلویزیونی «ساعت به وقت قدس» شبکه یک سیما در حالی روی آنتن می‌رود که یک مجری زن به نام زینب جابر از کشور لبنان به برنامه پیوسته است.

 این قسمت با تحلیل آخرین اخبار سرزمین‌های اشغالی آغاز می‌شود و با حضور محمد شاهدی تحلیلگر مسایل غرب آسیا، اخباری همچون تظاهرات حامیان فلسطین در نزدیکی خانه شخصی بایدن مرور می‌شود.

در ادامه مرور برترین‌های فضای مجازی روی آنتن می‌رود که این بخش با یک تغییر همراه است و زینب جابر از لبنان برای اجرای آن به «ساعت به وقت قدس» پیوسته است.

گفت‌وگو با صابر شیخ رضایی مدرس و هنرمند حوزه مقاومت پس از این پخش می‌شود.

پایان بخش این قسمت گپی با یوسف اللداوی نویسنده و پژوهشگر فلسطینی درباره اتفاقات اخیر و آینده پیش روی این کشور است.

«ساعت به وقت قدس» با اجرای علی خلیلی و زینب جابر به تهیه کنندگی امیر تاجیک پنجشنبه ۲۵ آبان ساعت ۱۹ روی آنتن می رود و جمعه ۲۶ آبان ساعت ۱۳ بازپخش می‌شود.

",arts,
225,"
به گزارش خبرگزاری مهر به نقل از روابط عمومی شبکه دو سیما، برنامه «لالایی حماسه» شبکه دوم سیما با توجه به مسایل مربوط به فلسطین و اخبار جنگ غزه و رژیم صهیونیستی، روایت‌گر این مباحث در قالب بخش‌های مختلف است.

در این برنامه پیرامون مواجهه کودک با اخبار جنگ غزه و رژیم صهیونیست و همچنین مسایل مربوط به فلسطین برای کودکان و نوجوانان صحبت می‌شود.

در توضیحات تکمیلی برنامه آمده است:

در جنایات اخیر رژیم صهیونیستی بیش از ۱۵۰۰ کودک فلسطینی به شهادت رسیدند. مقاومت نیز قصه هر روز غرب آسیاست؛ نجوایی که در طول تاریخ لالایی مادران این منطقه بوده و وظیفه و رسالت مادران، تربیت نسلی حماسه‌ساز است.

در این برنامه به منظور پرداختن به این مباحث از افرادی همچون منصوره مصطفی‌زاده، صادق رمضان‌نژاد، انسیه مجذوبی، نغمه سیاح‌منش (فعالان حوزه کودک)، صدیقه عاشوری (روانشناس کودک و خانواده)، هدی محمدی (پژوهشگر حوزه رسانه)، مرضیه رضایی (دکترای فلسفه دینی و مادر) و زینب فرحات (مادر لبنانی و فعال حوزه فلسطین) دعوت شده تا پیرامون مقاومت و انتقال این مفاهیم به نسل بعد صحبت کنند.

«لالایی حماسه» کاری از گروه خانواده شبکه دو به تهیه‌کنندگی و کارگردانی محمدمهدی آقاجانی دلاور و سردبیری نورالهدی حسینی محمد است که هر روز در فواصل برنامه‌ها از این شبکه روانه آنتن می‌شود.

",arts,
226,"
به گزارش خبرگزاری مهر به نقل از روابط عمومی شبکه دو سیما، برنامه تلویزیونی «نَقل و نُقل» در قالب یک دورهمی صمیمانه به مناسبت سالروز میلاد حضرت زینب کبری (س) و روز پرستار میزبان بانوان عرصه فرهنگ و یک پرستار خواهد بود.

در این برنامه از رباب کلامی و نغمه مستشار نظامی (شاعر)، فائضه غفار حدادی (نویسنده) و زهرا مولودی (پرستار) دعوت می‌شود تا در یک دورهمی صمیمانه به میزبانی رباب کلامی درخصوص زوایای مختلف شخصیتی و رفتاری پیام‌آور کربلا و دلیل نامگذاری روز پرستار به مناسبت سالروز میلاد این بانوی بزرگوار به گفت‌وگو بنشینند.

همچنین در قسمتی از برنامه ضمن بیان خاطرات زهرا مولودی به عنوان یک پرستار، مهمانان برنامه به قرایت گزیده‌ای از آثار منظوم و منثور خود خواهند پرداخت.

برنامه «نَقل و نُقل» کاری از گروه معارف اسلامی شبکه دو سیما به تهیه‌کنندگی محمدحسام مدنی، سردبیری و کارگردانی علیرضا کاردان امین است که نهمین قسمت آن در آستانه میلاد حضرت زینب کبری (س)، پنجشنبه ۲۵ آبان ساعت ۲۳:۱۵ روانه آنتن خواهد شد و بازپخش آن جمعه ۲۶ آبان ساعت ۲۳:۱۵ است.

",arts,
227,"
به گزارش خبرگزاری مهر به نقل از روابط عمومی رادیو صبا، برنامه «سیا سفید» روزهای شنبه تا چهارشنبه هر هفته در قاب برنامه نمای رادیو قرار می‌گیرد و راهی آنتن شبکه نسیم می‌شود. 

«سیا سفید» عنوان برنامه سیاه‌بازی رادیویی است با حضور مخاطبان در استودیو ضبط و پخش شده است. در این برنامه شخصیت «سیا» یک موضوع اجتماعی و فرهنگی را برای شنوندگان مطرح می کند، که با توجه به بازخوردث که از مخاطبان حاضر دریافت می‌کند برنامه ادامه پیدا می‌کند.

سری جدید برنامه «نمای رادیو» به تهیه‌کنندگی مجید فتاحی شنبه تا چهارشنبه، هر شب ساعت ۱۸ به مدت ۲۰ دقیقه روی آنتن این شبکه خواهد رفت.

",arts,
228,"
به گزارش خبرگزاری مهر به نقل از روابط عمومی معاونت سیما، فیلم‌های سینمایی و تلویزیونی و انیمیشن «مسیح دوست من است»، «سما در آتش»، «توطئه اشلون»، «قصه گو»، «زخم زیتون»، «زخم شانه حوا»، «بازمانده»، «تمام شب بدو»، «نقطه سیاه»، «کتاب فروشی هدهد»، «حریق»، «دزد و نویسنده»، «مانیکارنیکا»، «آخرین پهلوان و ریشه های تاریکی»، «بره ناقلا»، «ماشین جهنمی»، «کینه»، «برنی دلفین»، «سوپ ویژه»، «به خاطر یک مشت دلار»، «امپایر استیت»، «دست های آلوده»، «بازگشت برنی»، «قتل در قطار سریع السیر شرق»، «بیگانه»، «زیر ستارگان شهر»، «آخرین معامله»، «نمایش تلویزیونی»، «مراقبتون هستم»، «قصه من و دوچرخه بابام»، «زندگی یک حشره»، «سپید دندان»، «کرامبل و سند معدن طلا»، «زادورا، یک ماجرای فضایی»، «مرد خاکستری»، «ریسمانی نزدیک تر از رگ»، «پای چپ من»، «مجرم» و «گودزیلا: پادشاه هیولاها»؛ پنج‌شنبه و جمعه ۲۵ و ۲۶ آبان از شبکه‌های سیما روی آنتن می‌رود.

 * شبکه یک 

فیلم سینمایی «مسیح دوست من است» به کارگردانی شاکا کینگ، پنج‌شنبه ۲۵ آبان ساعت ۲۳:۳۰ و فیلم سینمایی «سما در آتش» به کارگردانی فریدالدین نیکجو، جمعه ۲۶ آبان ساعت ۱۶ از شبکه یک سیما پخش خواهد شد.

* شبکه دو 

 فیلم سینمایی «توطئه اشلون» به کارگردانی گرگ مارکس، جمعه ۲۶ آبان ساعت ۱۰ دقیقه بامداد، فیلم سینمایی «قصه گو» به کارگردانی مصطفی کوشکی، جمعه ۲۶ آبان ساعت ۸:۱۵ از شبکه دو سیما، فیلم سینمایی «زخم زیتون» به کارگردانی محمدرضا آهنج، جمعه ۲۶ آبان ساعت ۱۷ و فیلم سینمایی «زخم شانه حوا» به کارگردانی حسین قناعت، شنبه ۲۷ آبان ساعت ۲۰ دقیقه بامداد از شبکه دو سیما پخش خواهد شد.

* شبکه سه 

 فیلم سینمایی «بازمانده» به کارگردانی سیف‌الله داد، پنج‌شنبه ۲۵ آبان ساعت ۱۰، فیلم سینمایی «تمام شب بدو» به کارگردانی ژامه کولت سرا، پنج‌شنبه ۲۵ آبان ساعت ۱۶، فیلم سینمایی جدید «نقطه سیاه» به کارگردانی شاران کوپیستی، پنج‌شنبه ۲۵ آبان ساعت ۲۴ از شبکه سه سیما، فیلم سینمایی «کتاب فروشی هدهد» به کارگردانی مرضیه برومند، جمعه ۲۶ آبان ساعت ۱۰ و فیلم سینمایی جدید «حریق» به کارگردانی اکساید چان پانگ، جمعه ۲۶ آبان ساعت ۱۴:۳۰ از شبکه سه سیما پخش می‌شود.

* شبکه چهار 

 فیلم سینمایی «دزد و نویسنده» به کارگردانی کاظم معصومی، پنج‌شنبه ۲۵ آبان ساعت ۲۰:۳۰، فیلم سینمایی «مانیکارنیکا» به کارگردانی رادا کریشنا جاگارلامودی و کانگانا رانات، جمعه ۲۶ آبان ساعت ۲۰:۳۰ از شبکه چهار روی آنتن می‌رود.

*شبکه تهران 

 فیلم سینمایی «آخرین پهلوان و ریشه‌های تاریکی» به کارگردانی دمیتری دیاچنکو، پنج‌شنبه ۲۵ آبان ساعت ۱۳:۳۰، فیلم سینمایی «بره ناقلا» به کارگردانی مارک بورتون و ریچارد استارزاک، جمعه ۲۶ آبان ساعت ۹، فیلم سینمایی جدید «ماشین جهنمی» به کارگردانی اندرو هانت، جمعه ۲۶ آبان ساعت ۱۳:۳۰ از شبکه پنج پخش می‌شود.

* شبکه نمایش

فیلم سینمایی «کینه» به کارگردانی تاکاشی شیمیزو، پنج شنبه ۲۵ آبان ساعت ۱ بامداد، فیلم سینمایی «برنی دلفین» به کارگردانی کرک هریس، پنج شنبه ۲۵ آبان ساعت ۱۱، فیلم سینمایی «سوپ ویژه» به کارگردانی اریک خو، پنج شنبه ۲۵ آبان ساعت ۱۳، فیلم سینمایی «به خاطر یک مشت دلار» به کارگردانی سرجیو لئونه، پنج شنبه ۲۵ آبان ساعت ۱۵، فیلم سینمایی «امپایر استیت» به کارگردانی دیتو مانتیل، پنج شنبه ۲۵ آبان ساعت ۱۷، فیلم سینمایی «دست های آلوده» به کارگردانی سیروس الوند، پنج شنبه ۲۵ آبان ساعت ۱۹، فیلم سینمایی «بازگشت برنی» به کارگردانی کرک هریس، پنج شنبه ۲۵ آبان ساعت ۲۱، فیلم سینمایی «قتل در قطار سریع السیر شرق» به کارگردانی کنت برانا، پنج شنبه ۲۵ آبان ساعت ۲۳، فیلم سینمایی «بیگانه» به کارگردانی اورسن ولز، جمعه ۲۶ آبان ماه ساعت ۱ بامداد، فیلم سینمایی «زیر ستارگان شهر» به کارگردانی کلاوس درکسل، جمعه ۲۶ آبان ساعت ۱۵، فیلم سینمایی «آخرین معامله» به کارگردانی کلائوس هارو، جمعه ۲۶ آبان ساعت ۱۹، فیلم سینمایی «نمایش تلویزیونی» به کارگردانی رابرت ردفورد، جمعه ۲۶ آبان ساعت ۲۱، فیلم سینمایی «مراقبتون هستم» به کارگردانی جی بلیکسون، جمعه ۲۶ آبان ساعت ۲۳ از شبکه نمایش پخش می‌شود.

* شبکه کودک

 فیلم تلویزیونی «قصه من و دوچرخه بابام» به کارگردانی فیاض موسوی، پنج‌شنبه ۲۵ آبان ساعت ۱۴ و انیمیشن سینمایی «زندگی یک حشره» به کارگردانی جان لستر و اندرو استانتون، جمعه ۲۶ آبان ساعت ۱۴ از شبکه کودک پخش خواهد شد.

* شبکه امید

 انیمیشن سینمایی «سپید دندان» به کارگردانی آلکساندرا اسپیگراس، چهارشنبه ۲۴ آبان ساعت ۱۹، فیلم سینمایی «کرامبل و سند معدن طلا» به کارگردانی دیدی اینت ولد، پنج‌شنبه ۲۵ آبان ساعت ۱۹، فیلم سینمایی «زادورا، یک ماجرای فضایی» به کارگردانی جان فاریو، جمعه ۲۶ آبان ساعت ۱۹ از شبکه امید پخش خواهد شد.

* شبکه افق

 فیلم سینمایی «مرد خاکستری» به کارگردانی آنتونی روسو، جمعه ۲۶ آبان ساعت ۱۰ و فیلم سینمایی «ریسمانی نزدیک تر از رگ» به کارگردانی مسعود اطیابی، جمعه ۲۶ آبان ساعت ۱۸:۳۰ از شبکه افق پخش خواهد شد.

* شبکه سلامت (زیرنویس ویژه ناشنوایان) 

 فیلم سینمایی «پای چپ من» به کارگردانی جیم شریدان، جمعه ۲۶ آبان ساعت ۱۱ با زیرنویس ویژه ناشنوایان از شبکه سلامت پخش می شود.

* شبکه فراتر (۴k)

 انیمیشن سینمایی «جاسوسان نامحسوس» به کارگردانی نیک برانو و تروی کوان، چهارشنبه ۲۵ آبان ساعت ۲۲، فیلم سینمایی «مجرم» به کارگردانی آریل رومن، پنج شنبه ۲۵ آبان ساعت ۲۲ و فیلم سینمایی «گودزیلا: پادشاه هیولاها» به کارگردانی مایکل داگرتی، جمعه ۲۶ آبان ساعت ۲۲ از شبکه فراتر پخش خواهد شد.

",arts,
229,"
به گزارش خبرگزاری مهر، نمایشگاه نگارگری «خیام سما» شامل آثار سما سلطانی جمعه ۲۶ آبان در گالری لاجورد واقع در خیابان بزرگمهر، تقاطع فلسطین، پلاک ۲۹ افتتاح می‌شود.

همچنین روز پنج‌شنبه ۲۵ آبان نیز کتاب رباعیات خیام که شامل نگاره‌های این هنرمند است و از سوی نشر سها منتشر شده است، در گالری لاجورد رونمایی می‌شود.

سما سلطانی دانش‌آموخته نقاشی دانشگاه تهران است که تحصیلات تکمیلی خود را در رشته‌ی هنرهای زیبا در دانشگاه راسکین کمبریج انگلستان به پایان برده است. وی فعالیت‌های هنری و بین‌المللی فراوانی را رقم زده است که از آن جمله شرکت در ورکشاپ‌های ایران و انگلستان در ۲ کشور طی سال‌های ۱۳۸۳ و ۱۳۸۴ است. او جوان‌ترین نگارگر برگزیده دوسالانه نگارگری سال ۸۵ و برگزیده دوسالانه نگارگری سال ۸۷ نیز هست. این عضو هنری مرکز شاهنامه‌شناسی دانشگاه کمبریج، نمایشگاهی از آثار خود را در سال ۹۵ با عنوان «شاهنامه برای هر زمان» زیر نظر این مرکز بر پا کرده است. نمایشگاه انفرادی «تاریک‌خانه شاهنامه» در گالری کاندید آرت تراست لندن- شرکت در ورکشاپ نوروز در موزه ویکتوریا و آلبرت لندن- نمایشگاه انفرادی «موازی» در گالری «نیونام» لندن- نمایشگاه انفرادی در کداگن‌هال لندن- نمایشگاه انفرادی به سفارش فیتز ویلیام کالج در دانشگاه کمبریج- نمایشگاه انفرادی گالری لاکر کمبریج، از فعالیت‌هایی است که سما سلطانی تنها طی سال‌های ۱۳۹۵ تا ۹۸ برگزار کرده است.

این هنرمند که اکنون نمایشگاهی از نگارگری‌های تذهیب، تشعیر و گُل‌ومرغ بر متن کامل رباعیات خیام را در گالری لاجورد برگزار می‌کند، در حوزه پژوهش و ترجمه نیز «نقوش اسلامی» اثر آوا ویلسون را هم در سال ۸۵ به طبع رسانده و مقاله پژوهشی «گوران» از ولادیمیر مینورسکی، شرق شناس شهره‌ روس و «اهل حق کردستان» اثر ایوانف را هم برای نخستین بار به فارسی ترجمه کرده است.

",arts,
230,"
به گزارش خبرگزاری مهر، نمایشگاه آثار نقاشی کتایون تهرانی با عنوان «خیال آزاد» جمعه ۲۶ آبان در گالری استخر واقع در ایوان ربط از پروژه‌های آرتیبیشن افتتاح می‌شود.

مجموعه «خیال آزاد» حاصل از روزهای قرنطینه در دوران کرونا و ناشی از ناخودآگاه سیال هنرمند است. آثار او نمادین است و رجعتی به کهن الگوها و قیاس طبیعت در گذشته و اکنون نیز دارد. تهرانی در این مجموعه از فضای عکاسی و دیجیتال ۱۵ اثر را خلق کرده و به نمایش می‌گذارد.

کتایون تهرانی متولد ۱۳۵۲ در تهران است. تهرانی سال ۱۳۷۰ برای تحصیل در رشته فیزیک وارد دانشگاه شد و ۲ سال بعد انصراف داد و وارد دانشگاه هنر و معماری دانشگاه آزاد شد و در سال ۱۳۷۶ از رشته نقاشی فارغ‌التحصیل شد. کتایون تهرانی در سال ۱۳۷۹ زیر نظر بیژن جناب، گرافیست مطرح ایران به یادگیری و سپس همکاری در زمینه گرافیک پرداخت و در سال ۱۳۸۶ نخستین نمایشگاه انفرادی خود را در گالری «الهه» و سپس در سال ۱۳۹۷ دومین نمایشگاه انفرادی‌اش را برگزار کرد. او پیش از کرونا بیشتر به عنوان مربی ورزشی فعالیت داشت اما در دوران قرنطینه نقاشی را از سر گرفت.

کتایون تهرانی در استیتمنت نمایشگاهش نوشته است: «مجموعه «خیال آزاد» نقاشی‌هایی است که از اتودهای دیجیتال فعالیت من در سال‎‌های ۱۳۹۹ تا ۱۴۰۲ حاصل شده‌اند. آثار بازتابی از تلاش برای برقرارکردن نوعی توازن و تمرکز شخصی در دورانی پرتلاطم از تغییراتِ فردی، اجتماعی و جهانی است که گاهی این تغییرات با اضطرابِ همگانی در تشخیص وضعیت، همراه بوده است. گویی در آن روزها تنها توانستیم در خیال آزاد باشیم.

هر ناشناخته‌ای، مملو از فرافکنی روانی است و یکی از کارآمدترین افعال زیستی برای حفظ بقای روحی در قبالِ این میزان از ناشناخته‌ها، عمل متعهدانه در خلق هنر و بهره بردن از این مقدارِ نامتناهی، دگرگونی در جهان بیرون و درون است. نقاشی‌ها از جهت موضوع در مسیری آزاد از خیال خلق شدند و از سوی دیگر ابژه‌ها و تصاویر به شکل تصادفی و ناخودآگاه در کنار هم کلاژ شده‌اند. در هر اثر شاهد محیط‌هایی جدید با قوانینی تازه هستیم. جهان درون آثار، مخاطب را در آنی با انعکاسی مشابه ولی فراموش شده و البته امیدبخش مواجه می‌کند؛ البته از گفتگوی بی‌پروا با خیال غیر از این مسیر توقعی نیست!»

علاقه‌مندان می‌توانند برای بازدید از مجموعه‌ی «خیال آزاد» هر روز از تاریخ جمعه ۲۶ آبان تا پنج‌شنبه ۲ آذر و از ساعت ۱۷:۰۰ تا ۲۱:۰۰ به گالری استخر از پروژه‌های آرتیبیشن در مجموعه ایوان ربط به نشانی شریعتی، بالاتر از پل رومی، کوچه رضایی، پلاک ۶ مراجعه کنند.

",arts,
231,"
به گزارش خبرگزاری مهر به نقل از ورایتی، رابرت داونی جونیور جایزه استاد مدرن مالتین سی و نهمین جشنواره بین‌المللی فیلم سانتاباربارا را دریافت می‌کند. این جایزه که بالاترین جایزه این جشنواره است، در مراسمی که ۹ فوریه برگزار می‌شود به بازیگر «مرد آهنی» اهدا می‌شود.

این مراسم شامل گفت‌وگوی حضوری داونی و لئونارد مالتین، مورخ و منتقد سینما که نام جایزه برای احترام به وی گذاشته شده، می‌شود. آن‌ها در مورد حرفه گسترده داونی، از شروع کارش در صنعت فیلم تا بازی اخیرش در نقش لوئیس اشتراوس در «اوپنهایمر» کریستوفر نولان بحث خواهند کرد.

داونی در حالی که برای بازی در نقش تونی استارک یا «مرد آهنی» از دنیای سینمایی مارول شناخته می‌شود، در بیش از ۱۱۰ فیلم بازی کرده و نامزد ۲ جایزه اسکار و برنده ۲ گلدن گلوب شده است. فیلم‌های بعدی او عبارتند از اقتباس سریالی از رمان «همدرد» که در آن او در ۴ نقش مکمل بازی می‌کند، و بازسازی «سرگیجه» فیلم کلاسیک آلفرد هیچکاک از سال ۱۹۵۸ توسط پارامونت.

کریستوفر نولان درباره وی گفته است: تماشاگران نه تنها به جذابیت باورنکردنی رابرت داونی جونیور واکنش نشان می‌دهند، بلکه به بازی وی که فارغ از هر نشانه‌ای از ستاره‌های سینماست واکنش نشان می‌دهند و این یک بار دیگر نشان می‌دهد که او یکی از بهترین بازیگران است. او هیجان‌انگیز است.

رایان گاسلینگ هم امسال با جایزه کرک داگلاس برای برتری در فیلم در این جشنواره تجلیل می‌شود.

",arts,
232,"
به گزارش خبرنگار مهر، «اخت‌الرضا» به کارگردانی سید مجتبی طباطبایی فیلمی تاریخی- مذهبی است که این روزها در حال اکران در سینماهای کشور است و تا به امروز مجموع فروش سینمایی و سیار آن به یک میلیارد و ۵۰۰ میلیون تومان رسیده است.

به همین بهانه با سه تن از بازیگران این فیلم گفت‌وگو کرده‌ایم که در ادامه می‌خوانید:

«اخت‌الرضا» ظرفیت فیلمسازان شهرستانی را ثابت کرد

حمید لاجوردی بازیگردان و مشاور کارگردان «اخت‌الرضا»» درباره نحوه حضور در این پروژه سینمایی به خبرنگار مهر گفت: من و آقای طباطبایی کارگردان این اثر، تاکنون در تلویزیون سه کار را با همدیگر کارگردانی کرده‌ایم. هنگامی که آقای طباطبایی می‌خواست این کار را دست بگیرد از من کمک خواست و گفت در مورد آنچه مربوط به اتفاقات هنری جلوی دوربین می‌شود به من کمک کن و من هم برای همکاری آمدم. البته که اسم حضرت معصومه سلام الله علیها هم بود و این در انگیزه من بی تأثیر نبود و شروع به کار کردیم.

وی که نقش یک مرد علوی را هم در این فیلم بازی کرده است در این باره عنوان کرد: نقشی که من در «اخت‌الرضا» بازی کردم این بود که در بخشی از فضای سیاسی اجتماعی آن زمان در بازار چالشی بین ۲ نفر ایجاد می‌شد، یک نفر از آنها از مأموران و عاملان حکومت عباسی و دیگری مردی علوی و از محبان اهل بیت (ع) بود که من آن نقش را بازی کردم. در آن سال‌ها یک درگیری بین علویان و عباسیان وجود داشته و این واقعیت تاریخی آن دوره است و نقش من به نمایندگی از جریان علویان بود.







    حمید لاجوردی 
  



لاجوردی درباره فضای حاکم بر سینمای ایران و ارتباط آن با پروژه «اخت‌الرضا» بیان کرد: حقیقت این است که یک اتفاق خیلی بزرگ افتاده است، ما همیشه می‌گوئیم که سینما یعنی، تهران و پایتخت و مسئولان فرهنگی کشور متصور نیستند که در شهری به غیر از تهران می‌شود سینما داشت. نه که نداریم، داریم، انجمن‌های سینمایی فعالیت می‌کنند اما در حوزه فیلم کوتاه. اینکه در حوزه فیلم بلند کسی بخواهد اکران سراسری بگیرد مثل فیلم «اخت‌الرضا»، این یک اتفاق بی‌سابقه است. خیلی آرزو دارم که سینماهای استان‌های مختلف راه بیفتد و این تمرکزی که در پایتخت وجود دارد در کل کشور باشد. ما هنرمندان و بازیگران و کارگردان‌های درجه یک بسیاری در کل کشور داریم ولی در شهرها و استان‌های خودشان نمی‌توانند کار کنند. آنها هجرت می‌کنند به تهران و آنجا درگیر چرخه‌ای از سینما می‌شوند که مال آن‌ها نیست و شاید یک مقدار از فضای کاری خودشان دور بشوند اما درباره این فیلم برای من خیلی واکنش‌ها جذاب بود که می‌گفتند شما توانستید در شهری غیر از تهران و با افرادی به غیر از افراد شناخته شده‌ای که در سینمای پایتخت حضور دارند، فیلم بسازید.

تلخ و شیرین ایفای نقش قاتل اهل بیت (ع)!

مرتضی جلالی کارگردان و بازیگر تئاتر، سینما و تلویزیون که در فیلم سینمایی «اخت‌الرضا» نقش یکی از مأموران عباسی را ایفا کرده است هم در این زمینه به خبرنگار مهر گفت: با وجود اینکه این پروژه شرایط سختی داشت اما چون زادگاه من قم است و قبلاً قم زندگی می‌کردم و به خاطر عرقی که به حضرت معصومه (س) داشتم، قبول کردم و صلاح دیدم که این نقش را بازی کنم و احساس می‌کنم من را خود ایشان به سمت این کار کشاند. البته من پیش‌تر با ایشان آشنایی داشتم و قبل از این سه دوره پشت سر هم در جشنواره کریمه اهل بیت در مورد زندگی حضرت معصومه (س) کار داشته‌ام و کارگردانی کرده‌ام و بازیگردان کار آقای لاجوردی هم بسیار به شخصیت پردازی من کمک و من را هدایت می‌کردند و نهایتاً با کمک کارگردان و دستیاران وی توانستم این نقش را ایفا کنم.







    مرتضی جلالی 
  



این بازیگر مطرح کرد: در شهرهای مذهبی بسیار از این فیلم استقبال کردند. ولی بدترین بازخورد برای من، حرف مادرم بود که گفت بعد ۲۹ سال کار کردن عاقبت به‌خیر نشدی، شدی قاتل اهل بیت (ع)! ولی گفتم مطمئناً خود نظر خانم بوده که من این نقش را بازی کنم؛ حالا نمی‌دانم واقعاً عاقبت به‌خیر شدم یا نشدم.

ضد قهرمانی که قهرمان شد

مجید امیری از دیگر بازیگران فیلم «اخت‌الرضا» در مورد حضورش در این فیلم گفت: وقتی وارد این فیلم شدم اصلاً نمی‌دانستم که وارد حس و حالی می‌شوم که شبیه هیچ حس و حال دیگری نیست و نکته جالبش این است که کم‌کم کاراکتری که من بازی می‌کنم در طول فیلم دچار تحول شخصیتی شده و همین اتفاق در کاراکتر و شخصیت خود من هم واقعاً در روزهای فیلمبرداری به مرور برایم بیشتر شد و این حس و حال خیلی جالب بود؛ یعنی زمانی که داشت می‌گذشت و من داخل کار بودم واقعاً آن جو من را گرفته بود و خیلی به ارائه کاراکتری که بازی کردم کمک کرد.

وی درباره نحوه ایفای نقش خود توضیح داد: این کاراکتر جنبه تاریخی ندارد، حتی اسمی هم ندارد و یک شخصیتی است که تخیل نویسنده است و من باید آن را به شکلی بازی می‌کردم که خیلی واقع‌گرایانه باشد. وقتی فیلم را برای اولین بار دیدم دچار هیجانی شدم چون اصلاً فکر نمی‌کردم چنین چیزی از آب در بیاید و خدا را شکر می‌کنم مردم هم راضی بودند و تا الان همه واکنش‌ها مخصوصاً روی کاراکتر من مثبت بوده است. دوستان لطف داشتند و می‌گفتند این کاراکتر در واقع در داستان فیلم اگرچه ضد قهرمان است ولی تماشاگر کاملاً با آن همراهی می‌کند.







    مجید امیری 
  



مجید امیری ضمن ابراز اینکه عنایت و نگاه حضرت معصومه (س) را در طول این فیلم حس می‌کرده است اشاره کرد: درست است این اولین نقش سینمایی است که من داشته‌ام ولی در طول کار هیچ چیزی نبود که باعث شود من به چالش عمیقی بیفتم. این اتفاق برای من خیلی جذاب بود که همه چیز خیلی آسان پیش می‌رفت. ما یک سال بعد از فیلمبرداری فاز اول مجبور بودیم یک سری سکانس‌ها را در فاز ۲ فیلمبرداری کنیم و نگه داشتن راکورد آن حس و فضا با یک سال پیش واقعاً خیلی سخت بود ولی این چیزی که به عنوان معجزه می‌توانم از آن یاد بکنم این است که الان وقتی فیلم را می‌بینیم اصلاً مشهود نیست که یک سری سکانس‌ها یک سال بعد گرفته شده و آن قدر این فضاها در هم خوب تنیده شده است که چیزی جز معجزه نمی‌توان اسمش را گذاشت.

فیلم «اخت‌الرضا» روایت سفر حضرت معصومه سلام الله علیها از مدینه به قم را روایت می‌کند و محصول مشترک آستان مقدس حضرت معصومه (س)، عتبه حسینی (ع) و سازمان سینمایی سوره است.

",arts,
233,"
به گزارش خبرگزاری مهر به نقل از روابط عمومی خانه سینما، هیأت رییسه خانه سینما عصر روز سه‌شنبه ۲۳ آبان ۱۴۰۲ در دیداری با رئیس سازمان سینمایی و مدیران مرتبط به گفت‌وگو درباره مسائل و مشکلات صنوف سینمایی پرداختند.

در این نشست موضوع اخبار و شایعات تلخ مرتبط با حذف معافیت مالیاتی سینماگران از اصلی‌ترین مباحث مطرح شده بود.

محمد خزاعی رئیس سازمان سینمایی ضمن اشاره به اینکه این مساله از جانب سازمان سینمایی و وزارت ارشاد در حال پیگیری است، قول مساعد داد تا رفع کامل آن تلاش کند.

پیگیری بهبود شرایط و قوانین بازنشستگی هنرمندان و سینماگران پیشکسوت خانه سینما نیز موضوع مهم دیگر این جلسه بود که اعلام شد از طریق کارگروه مشترک در سازمان بازنشستگی در حال پیگیری است.

توجه به شرایط سخت زندگی و بیکاری بسیاری از اعضای خانه سینما و لزوم حمایت‌های مالی دولت برای بهبود آن و رفع مشکلات بر سر راه تولید و توجه به اشتغال سینماگران با حذف قوانین و مجوزهای غیرضروری در روند تولید و پخش و تسهیل برای حضور بین‌المللی آثار سینمایی داستانی، مستند، فیلم کوتاه و انیمیشن از موارد دیگر مطرح شده در این نشست بود.

در پایان نیز برای رفع ممنوعیت ورود و خروج و محدودیت‌ها و محرومیت‌های حقوقی و قضائی تعدادی از هنرمندان و سینماگران که در جریان التهابات اجتماعی یک سال گذشته دچار مشکل شده‌اند گفت‌وگو شد تا با ادامه همکاری سازمان سینمایی و مسئولان قضائی و امنیتی کشور مشکلات باقی‌مانده برای همکاران سینمایی و هنرمندان رفع شود.

",arts,
234,"
به گزارش خبرنگار مهر، محمدمهدی اسماعیلی وزیر فرهنگ و ارشاد اسلامی عصر امروز چهارشنبه ۲۴ آبان ماه با حضور در موزه هنرهای معاصر تهران از نمایشگاه کارتون و کاریکاتور «آمریکای لاتین» بازدید کرد.

در این بازدید محمد خراسانی زاده مدیرکل هنرهای تجسمی و رئیس موزه هنرهای معاصر تهران، یاسر احمدوند معاون فرهنگی وزیر، حامد علامتی مدیرعامل کانون پرورش فکری کودکان و نوجوانان، محمد زرویی مدیرکل هنرهای تجسمی حوزه هنری و محمدحسین نیرومند هنرمند کاریکاتوریست و مشاور وزیر در امور هنری و سینمایی، وزیر را همراهی می‌کردند.

در جریان بازدید، وزیر فرهنگ و ارشاد اسلامی از کتاب نمایشگاه کارتون و کاریکاتور «آمریکای لاتین» رونمایی کرد.

محمدمهدی اسماعیلی در جمع خبرنگاران درباره نمایشگاه کنونی موزه هنرهای معاصر تهران با توجه به رویکرد بین‌المللی این نمایشگاه توضیح داد: در سفری که به آمریکای لاتین داشتم، اشتراکات ما و این منطقه در حوزه مقاومت، ضد استکبار و ضد استعمار بسیار جلب توجه می‌کرد و چون یکی از حوزه‌های اصلی ارتباطات دیپلماسی ما منطقه آمریکای لاتین است، این نمایشگاه اتفاق خوبی محسوب می‌شود. استعمار در منطقه آمریکای لاتین کارنامه سیاهی دارد؛ در قرون گذشته شاهد نسل کشی بودند و این کارنامه ننگین در دهه‌های اخیر تکرار شده و همین موضوع، سبب شکل‌گیری جریان هنری مبارزه با استکبار شده است.

وی همچنین گفت: هنرمندان ایرانی به ویژه هنرمندان هنرهای تجسمی نیز در موضوعات ضداستکباری و ضد صهیونیسم فعال هستند و کارنامه درخشانی دارند برای مثال ما در موضوع اهانت به قرآن کریم، شاهد واکنش سریع هنرمندان و برگزاری نمایشگاه بودیم که ستودنی است. دورخیز این نمایشگاه مربوط به قبل از وقایع و حمله وحشیانه صهیونیست‌ها به غزه بود اما با دعوت از هنرمندان برجسته آمریکای لاتین تولید آثار جدید نیز در دستور کار گرفت.

وزیر فرهنگ و ارشاد اسلامی همچنین از برنامه فرهنگی در ونزوئلا در آینده‌ای نزدیک خبر داد و بیان کرد: همچنین به دنبال برنامه‌ای منطقه‌ای در یکی از کشورهای منطقه برای دوستان فعال در حوزه هنر تجسمی هستیم که نمایشگاه خوبی از کشورهای اسلامی با موضوع مبارزه با صهیونیسم و حمایت از غزه خواهیم داشت. همکاران ما در بخش‌های مختلف هنری مشغول فعالیت هستند.

وی در پاسخ به پرسشی درباره فعالیت‌های بین‌المللی سازمان سینمایی نیز گفت: بر اساس آخرین گزارشی که سازمان سینمایی آماده کرد، دورخیز جدی در زمینه همکاری با عزیزانی که سابقه کار در حوزه غزه و مقاومت دارند، شده است. در این زمینه، قراردادها منعقد شده و امیدواریم چند فیلم به جشنواره فیلم فجر برسد اما این به این معنی نیست که سرعت عمل در تولید، کیفیت آن‌ها را تحت تأثیر قرار می‌دهد. برای هزینه تولید این فیلم‌ها نیز رئیس جمهوری حمایت‌هایی کردند و امیدوارم چند اثر مهم را به سرانجام برسانیم.

وزیر فرهنگ و ارشاد اسلامی در پاسخ به پرسشی درباره تغییر مدیرعامل خانه سینما عنوان کرد: در ابتدا باید از خانم برومند تشکر کنم؛ مبنای کار او بر تعامل بود که در همین مدت چند جلسه داشتیم اما اختلافات دیدگاهی به صورت مبنایی بین خانه سینما و مدیریت سینمایی وجود دارد که البته این اختلافات به معنی قطع ارتباط نیست. از طرفی به شدت نگران اختلافاتی هستیم که ممکن است سینمایی‌ها از آن ضربه بخورند. همچنین امیدوارم دوستان در خانه سینما ترتیبی را اتخاذ کند که این مجموعه به فعالیت‌های صنفی خود بیش از پیش بپردازد.

وی ابراز کرد: همکاران من آماده تعامل با همه اقشار فرهنگی هنری کشور هستند و ما خود را خادم خانواده فرهنگ و سینما می‌دانیم و امیدواریم همه در کنار هم به سینما کمک کنیم و حال سینما خوب باشد.

اسماعیلی در پاسخ به پرسش خبرنگار مهر درباره تعاملات با حوزه هنری که امور بین‌الملل نسبتاً قوی دارد، اظهار کرد: حوزه هنری و وزارتخانه در موضوعات هنری به ویژه تجسمی همکاری‌هایی داشته‌اند مثل همین نمایشگاه کارتون و کاریکاتور «آمریکای لاتین» که همکاران ما مثل آقای نیرومند که نیروی مشترک محسوب می‌شوند نیز به انجام امور سرعت می‌دهند. در هر حال، ما آماده گسترش تعاملات هستیم.

وزیر فرهنگ و ارشاد اسلامی در پاسخ به پرسش دیگر خبرنگار مهر درباره بازسازی موزه هنرهای معاصر تهران و مشکلات کمبود بودجه و تکمیل نشدن برخی موارد ضروری در بازسازی موزه نیز گفت: از مشکلات موزه هنرهای معاصر مطلع هستم و اتفاقاً امروز می‌خواهیم با دوستان موزه هنرهای معاصر تهران و اداره کل هنرهای تجسمی درباره این موضوع به گفت‌وگو بنشینیم که نتیجه‌اش را حتماً پیگیری کنید.

",arts,
235," به گزارش خبرگزاری مهر به نقل از روابط عمومی بنیاد فرهنگی روایت فتح، نماهنگ «مقاومت» به همت گروه سرود کشوری «حبیب» در حمایت از مردم مظلوم فلسطین و نیروهای جبهه مقاومت توسط بنیاد فرهنگی روایت فتح تولید و منتشر شد.

 این نماهنگ با شعری از مرتضی حیدری آل کثیر و با موسیقی و تنظیم داود نعمتی و با کارگردانی امیررضا واحدی به سه زبان فارسی انگلیسی و عربی منتشر و در اختیار عموم علاقمندان قرار داده شد.

",arts,
236,"
به گزارش خبرگزاری مهر به نقل از روابط عمومی سازمان تنظیم مقررات رسانه‌های صوت‌ و تصویر فراگیر در فضای مجازی (ساترا)، دومین دوره نمایشگاه «رصتا» با هدف معرفی دستاوردهای سکوهای صوت‌ و تصویر فراگیر به عموم مردم، ایجاد زمینه تعامل سکوها با یکدیگر با هدف گسترش همکاری‌ها و هم‌افزایی‌ها و تعریف همکاری‌های مشترک میان سازمان‌های دولتی، سازمان صدا و سیما، شبکه‌های تلویزیونی و شبکه نمایش خانگی از تاریخ ۱۰ تا ۱۳ دی ۱۴۰۲ در مصلای امام خمینی (ره) تهران با حضور سکوهای دارای مجوز از ساترا، اپراتورهای تلفن همراه و مراکز علاقمند به سرمایه‌گذاری در حوزه صوت‌و تصویر فراگیر و نمایش خانگی برگزار می‌شود.

همزمان با برگزاری دومین نمایشگاه «رصتا» اولین دوره «جشنواره رسانه‌های صوت‌ و تصویر فراگیر ایران» به‌منظور شناسایی و معرفی آثار برگزیده در حوزه نمایش خانگی، جریان‌سازی و رقابت سازنده بین رسانه‌های دارای مجوز و ارج نهادن به فعالان این زیست‌بوم برگزار خواهد شد.

علاقمندان برای کسب اطلاعات بیشتر و پیش ثبت‌نام نمایشگاه می‌توانند با شماره تلفن ۸۸۳۴۵۰۶۹ تماس بگیرند.

",arts,
237,"
به گزارش خبرگزاری مهر به نقل از روابط عمومی سازمان فرهنگی و هنری شهرداری، سازمان فرهنگی هنری شهرداری تهران «اردوهای تیاتر بازی» را با هدف پرورش استعداد و انتقال مفاهیم تربیتی در قالب اردوهای هنری برگزار می‌کند.

در این برنامه، نوجوانان در قالب تیم‌های دانش‌آموزی تماشاگر فیلم‌های در حال اکران می‌شوند و پس از آن در گروه‌های ۵ نفره به نقش‌آفرینی بخش‌هایی از مفاهیم اصلی فیلم می‌پردازند.

«اردوهای تیاتر بازی» از ۲۴ آبان در پردیس سینمایی راگا آغاز می‌شوند، اولین مرحله از این بسته برنامه میزبان انیمیشن سینمایی «بچه زرنگ» محصول مشترک «گروه هنرپویا» و کانون پرورش فکری کودکان و نوجوانان خواهد بود.

سازمان فرهنگی هنری شهرداری تهران با توجه به رویکرد نوجوان‌محور برنامه‌ها در سال جاری با برگزاری بسته برنامه‌های اردویی میزبان نوجوانان شهر تهران است، اردوهای تاریخی در قالب برنامه «تاریخ بدانیم»، اردوهای تفریحی و تربیتی در عنوان برنامه «اردوبازی و اردوهای سینمایی تیاتربازی» بخشی از این بسته برنامه است.

علاقمندان می‌توانند برای کسب اطلاعات بیشتر به farhangsara.ir مراجعه کنند و یا با شماره ۱۸۳۷ تماس بگیرند.

",arts,
238,"
به گزارش خبرگزاری مهر به نقل از ستاد خبری دومین جشنواره سراسری آموزشگاه‌های آزاد سینمایی، فریبا متخصص، داریوش ارجمند و فرهاد قائمیان به عنوان داوران بخش بازیگری دومین جشنواره سراسری آموزشگاه‌های آزاد سینمایی، معرفی شدند.

همچنین پذیرفته‌شدگان بخش بازیگری این جشنواره نیز معرفی شدند.

اسامی افراد راه‌یافته به بخش مسابقه بازیگری دومین جشنواره آموزشگاه‌های آزاد سینمایی به شرح زیر است:

۱- مرضیه ذوقی، آموزشگاه هنر و سینما از تهران

۲- آرشین عرب‌پور، آموزشگاه هنر و سینما از تهران

۳- امیررضا پناهی، آموزشگاه کوروش از فارس

۴- صمد فرهنگ خاقانی‌پور، آموزشگاه کوروش از فارس

۵- مصطفی باقری‌خولنجان، آموزشگاه فرهاد از اصفهان

۶- شیرین حمزه، آموزشگاه دارالفنون از تهران

۷- حسین بهرامی، آموزشگاه سینماگران مستقل از زنجان

۸- مرتضی آقاجانی، آموزشگاه سینماگران مستقل از زنجان

۹- محمدمهدی ملکی، آموزشگاه رفیع فیلم از همدان

۱۰- سینا لطفعلی‌زاده، آموزشگاه قاب سفید از اردبیل

۱۱- محمدمهدی حیدری، آموزشگاه سیمای مهان از قم

۱۲- آیسان نثاری، آموزشگاه سیمای مهان از قم

۱۳- مهتاب رسولی، آموزشگاه پانیذ از تهران

۱۴- سینا صفوی‌فر، آموزشگاه پانیذ از تهران

۱۵- پانیذ اسماعیلی، آموزشگاه پانیذ از تهران

۱۶- علیرضا دماوندی‌نژادمنفرد، آموزشگاه پانیذ از تهران

۱۷- حسین آقاسیدهاشم معمار، آموزشگاه پانیذ از تهران

۱۸- پژمان حسین‌پور، آموزشگاه پانیذ از تهران

۱۹- بهراد صفاری‌آشتیانی، آموزشگاه پانیذ از تهران

۲۰- علی طاهری، آموزشگاه پانیذ از تهران

۲۱- امیرمهدی کوشکی، آموزشگاه پانیذ از تهران

۲۲- معصومه فخرذاکری، آموزشگاه پانیذ از تهران

۲۳- مهسا جنتی، آموزشگاه پانیذ از تهران

۲۴- محمد نوری‌شاد، آموزشگاه پانیذ از تهران

۲۵- گلبرگ عبداللهی، آموزشگاه پانیذ از تهران

۲۶- مانیا مقدم، آموزشگاه پانیذ از تهران

۲۷- نیوشا فلاحی‌نیا، آموزشگاه پانیذ از تهران

۲۸- مانی امامی، آموزشگاه پانیذ از تهران

۲۹- سیدعلیرضا هاشمی، آموزشگاه پانیذ از تهران

۳۰- آرنیکا قلیچی، آموزشگاه پانیذ از تهران

۳۱- راحیل فولادی، آموزشگاه پانیذ از تهران

۳۲- روشان برزگرچرخی، آموزشگاه پانیذ از تهران

۳۳- رهام رضایی، آموزشگاه پانیذ از تهران

۳۴- نفس محمودی‌انبوهی، آموزشگاه پانیذ از تهران

۳۵- محمد محمدی، آموزشگاه اندیشه ماهان از تهران

۳۶- الناز دهقانی، آموزشگاه اندیشه ماهان از تهران

۳۷- علی گلشن‌زاده، آموزشگاه برداشت آخر از تهران

۳۸- کورش بهزادی، آزاد آموزشگاه برداشت آخر از تهران

۳۹- مبین اسدی، آموزشگاه برداشت آخر از تهران

۴۰- مرجان امینایی، آموزشگاه برداشت آخر از تهران

۴۱- زهرا محمدعلیزاده، آموزشگاه برداشت آخر از تهران

۴۲- سعید وفایی، آموزشگاه برداشت آخر از تهران

۴۳- ابولفضل ایوانی، آموزشگاه بارانا از تهران

۴۴- ایلیا دهقانی، آموزشگاه بارانا از تهران

۴۵- محمدقاسم اسماعیلی، آموزشگاه بارانا از تهران

۴۶- علیرضا آذری، آموزشگاه بارانا از تهران

۴۷- ملیکا کریمی‌راد، آموزشگاه بارانا از تهران

۴۸- ابولفضل مقاری، آموزشگاه بارانا از تهران

۴۹- آزاد جعفری‌بهشتی، آموزشگاه بارانا از تهران

۵۰- سهیل عبدولی، آموزشگاه بارانا از تهران

۵۱- النا شیخی، آموزشگاه بارانا از تهران

۵۲- نیایش شاعرپور، آموزشگاه بارانا از تهران

۵۳- آرشیدا بندری، آموزشگاه بارانا از تهران

۵۴- غزل عبادی، آموزشگاه بارانا از تهران

۵۵- هانیتا افتخاری، آموزشگاه بارانا از تهران

۵۶- ماهان کشفی‌جدید، آموزشگاه هنرگستر حیایی از تهران

۵۷- محمدجواد نیک‌نام، آموزشگاه هنرگستر حیایی از تهران

۵۸- هلن قنبری، آموزشگاه هنرگسترحیایی از تهران

۵۹- محمدامین معینفر، آموزشگاه هنرگستر حیایی از تهران

۶۰- محمد فتاحی، آموزشگاه هنرگستر حیایی از تهران

۶۱- مریم جوان، آموزشگاه هنرگستر حیایی از تهران

۶۲- امیرعلی عسگریان، آموزشگاه هنرگستر حیایی از تهران

۶۳- بنیامین خضرا، آموزشگاه هنرگستر حیایی از تهران

۶۴-پو ریا حیدری، آموزشگاه هنر گستر حیایی از تهران

۶۵- زهرا اسیوند، آموزشگاه هنر گستر حیایی از تهران

۶۶- سارا غفاری، آموزشگاه هنر گستر حیایی از تهران

۶۷- ساناز محمدعلیها، آموزشگاه هنر گستر حیایی از تهران

۶۸- سپیده فاتح، آموزشگاه هنرگستر حیایی از تهران

۶۹- ستاره فروتن، آموزشگاه هنر گستر حیایی از تهران

۷۰- سحر واثق، آموزشگاه هنر گستر حیایی از تهران

۷۱- فاطمه بیات، آموزشگاه هنر گستر حیایی از تهران

۷۲- فرشته بخشی، آموزشگاه هنر گستر حیایی از تهران

۷۳- مازیار زحمت‌کش، آموزشگاه هنر گستر حیایی از تهران

۷۴- ایلیا موهیتی، آموزشگاه پلان از تهران

۷۵- ایلوش یزدان‌پناه، آموزشگاه گویان فیلم از تهران

معرفی پذیرفته‌شدگان بخش عکس

هیات انتخاب و داوری بخش عکس دومین جشنواره آموزشگاه‌های آزاد سینمایی، از مجموع ۲۲۹ اثر ارسالی به دبیرخانه جشنواره ۳۵ عکس از ۱۸ عکاس را پذیرفتند.

آثار پذیرفته شده در بخش عکس به جهت تنوع جغرافیایی نیز از آموزشگاه‌های آزاد سینمایی فعال در استان‌های آذربایجان شرقی، اردبیل، اصفهان، بوشهر، تهران، خراسان رضوی و خوزستان به جشنواره راه یافته‌اند.

اسامی عکاسان راه‌یافته به بخش مسابقه عکس دومین جشنواره آموزشگاه‌های آزاد سینمایی به شرح زیر است:

۱. عاطفه سلامی، آموزشگاه نیک‌پیک، تهران

۲. فائزه جعفریان، آموزشگاه دارالفنون، تهران

۳. یپرم آواکیان، آموزشگاه دارالفنون، تهران

۴. سهیل عرب، آموزشگاه خانه هنر، بوشهر

۵. رضا قاسمی، آموزشگاه سیاه و سفید، اصفهان

۶. رویا شهباززاده، آموزشگاه نیک‌پیک، تهران

۷. مائده مزرعه‌آقایی، آموزشگاه نیک‌پیک، تهران

۸. کاوس قاسمی‌دودکانلو، آموزشگاه دارالفنون، تهران

۹. محمدرضا شهبازیان، آموزشگاه اندیشه‌نو، خوزستان

۱۰. سمانه نوری‌وند، آموزشگاه هنر هفتم، آذربایجان‌شرقی

۱۱. حامد حیدری، آموزشگاه هنر هفتم، آذربایجان‌شرقی

۱۲. مهسا کمالی زنوزی، آموزشگاه نیک‌پیک، تهران

۱۳. احمد بلباسی، آموزشگاه دارالفنون، تهران

۱۴. -الهام ناصری، آموزشگاه قاب سفید، اردبیل

۱۵. ثنا پزشک، آموزشگاه هنر هفتم، آذربایجان شرقی

۱۶. فائزه حسن‌زاده، آموزشگاه آبرنگ، خراسان‌رضوی

۱۷. سلماز قدرتی، آموزشگاه قاب سفید، اردبیل

۱۸. خدیجه موسوی، آموزشگاه قاب سفید، اردبیل

سیف‌الله صمدیان، کامران شریفی و مهسا اصانلو هیات انتخاب و داوران بخش عکس این دوره از جشنواره هستند.

دومین جشنواره سراسری آموزشگاه‌های آزاد سینمایی به دبیری مهدی شفیعی و با حمایت معاونت توسعه فناوری و مطالعات سازمان امور سینمایی و سمعی بصری و همکاری موزه سینما ۳۰ آبان لغایت ۳ آذر ۱۴۰۲ برگزار می‌شود.

",arts,
239,"
به گزارش خبرگزاری مهر به نقل از اداره کل روابط عمومی سازمان سینمایی، نشست هم‌اندیشی تقویت و رونق بخشی تبلیغات داخلی صنعت سینما با حضور مدیران وزارت فرهنگ و ارشاد اسلامی، سازمان سینمایی، رسانه ملی و مدیران صنوف برگزار شد. این جلسه با هدف بررسی همکاری‌های مشترک بین سینماگران و صداوسیما و راه‌های انجام تبلیغات فیلم‌های سینمایی در سیمای جمهوری اسلامی در سالن شهید آوینی این سازمان شکل گرفت و در آن مباحث و نقطه نظرات و راهکارهای مطلوب برای دستیابی به شرایط بهتر و کارآمدتر تبلیغات محصولات سینمایی و حمایت گسترده‌تر از طریق بسترهای داخلی مطرح شد.

در ابتدای این نشست، حبیب ایل بیگی معاون ارزشیابی و نظارت سازمان سینمایی در سخنانی کوتاه با اشاره به ماهیت حمایتی سازمان از رونق سینما گفت: این جلسه برای بحث و گفت‌وگو جهت رسیدن به راهکارهایی برای حمایت داخلی از تبلیغات محصولات سینما تشکیل شده است.

وی افزود: در صدد آن هستیم تا با همکاری‌های متقابل میان سازمان سینمایی، سینماگران و سازمان صداوسیما شرایط موثرتری برای تبلیغ فیلم‌های سینمایی به ویژه از طریق تلویزیون مهیا شود و در این زمینه رویکرد همراهی و همکاری در مدیران صداوسیما هم محسوس است.

در ادامه جلسه، عباس محمدیان مدیرکل تبلیغات وزارت فرهنگ و ارشاد اسلامی با بیان اینکه سینما یکی از صنایع و صنوفی است که مورد رصد و حمایت این اداره کل قرار گرفته است، گفت: امروز دور هم آمده‌ایم تا کمک کنیم از ظرفیت‌های تبلیغات و تقویت آن، برای رونق بخشی به صنعت سینما کمک کنیم و با مشورت و همراهی دوستان به سمت و سویی برویم که شایسته صنعت سینما در ایران است و امیدواریم بتوانیم با رفع چالش‌های موجود شرایط استفاده بیشتر از سیستم رسانه‌های داخلی را فراهم کنیم.

در ادامه این جلسه محمدحسین فرحبخش با اشاره به جایگاه نظارتی دولت و اعتبار مجوزهای صادره از سوی سازمان سینمایی خواستار حذف نظارت‌های موازی و جداگانه این تولیدات در صداوسیما شد.

علی سرتیپی تهیه کننده و پخش کننده فیلم نیز، عنوان کرد: اگر می‌خواهیم سینما رونق بگیرد و سالن‌سازی توسعه یابد و بخش‌های خصوصی در این عرصه ورود بیش‌تری پیدا کند باید به این صنعت کمک کنیم.

 سرتیپی افزود: از وزارت فرهنگ و ارشاد اسلامی و سازمان سینمایی در این دوره تشکر می‌کنم که واقعا به کمک سینما آمده‌اند، پشت سینما ایستاده و در حوزه‌های مختلف همکاری می‌کنند، امروز، این روند مثبتی که در حال حاضر با استقبال مردم از سینما به وجود آمده است نیاز به مراقبت دارد تا ادامه پیدا کند.

مرتضی شایسته رییس کانون پخش کنندگان فیلم سینمای ایران در این جلسه با اشاره به هزینه بالای تبلیغات آثار سینمایی پیشنهاد داد: با حمایت سازمان صداوسیما حتی‌المقدور، تبلیغات برای سینما رایگان شود.

ابوالحسن داوودی دبیر شورای عالی تهیه‌کنندگان سینمای ایران تاکید کرد: سینما این ظرفیت را دارد که در مقابل اقبال شبکه‌های ماهواره‌ای خارجی بایستد و افزایش ارتباط مردم و صداوسیما می‌تواند ابزار مناسبی برای اقبال عمومی نسبت به آن باشد.

در ادامه جلسه حامد بابایی قایم مقام معاونت اداری مالی و مدیر کل بازرگانی صداوسیما گفت: قصد ما حمایت از سینما است و بنا به تاکید ریاست سازمان صداوسیما روند حمایتی ما از تبلیغات فیلم‌های سینمایی روندی مثبت و افزایشی خواهد بود.

بابایی با اشاره به آغوش باز صداوسیما در پذیرش آثار ارایه شده به اداره کل بازرگانی صداوسیما گفت: در صورت داشتن پروانه ساخت و مجوز نمایش این آثار ارزیابی و در کمترین مدت به نتیجه خواهد رسید.

مدیرکل بازرگانی صداوسیما عنوان کرد: پیرو درخواست آقای خزاعی رییس سازمان سینمایی از رییس سازمان صداوسیما در مقایسه با سال گذشته آمار رکورد تبلیغی و تعداد تیزرهایمان در حوزه سینما افزایشی بوده است و مبنای ما در این خصوص رویکرد تشویقی است.

این نشست با حضور حبیب ایل بیگی معاون ارزشیابی و نظارت سازمان سینمایی، حامد بابایی مدیرکل اداره بازرگانی صداوسیما، عباس محمدیان مدیرکل دفتر تبلیغات و اطلاع رسانی وزارت فرهنگ و ارشاد اسلامی، هاشم میرزاخانی مدیرعامل موسسه سینماشهر، روح الله سهرابی مدیرکل دفتر نظارت بر نمایش فیلم، مرتضی شایسته، رییس کانون پخش کنندگان فیلم سینمای ایران، ابوالحسن داوودی دبیر شورای عالی تهیه‌کنندگان سینمای ایران، محمدحسین فرحبخش کارگردان و تهیه‌کننده، علی سرتیپی تهیه‌کننده و پخش‌کننده سینما، همایون اسعدیان رییس شورای صنفی نمایش، محمدرضا صابری رییس انجمن سینماداران، محمد شایسته تهیه کننده سینما و مصطفی کمیجانی معاون مدیرکل دفتر نظارت بر نمایش برگزار شد.

",arts,
240,"
به گزارش خبرنگار مهر، در حالی که کمتر از یک روز از اکران آنلاین «مصلحت» فیلم سیاسی-اجتماعی گذشته است بیش از ۵ هزار نفر برای تماشای آن بلیت خریدند.

فیلم سینمایی «مصلحت» پس از اکران موفق در سینماها از ساعت ۲۰ روز سه‌شنبه ۲۳ آبان اکران آنلاین خود را آغاز کرده است.

فیلم سینمایی «مصلحت» به تهیه‌کنندگی محمدرضا شفاه و کارگردانی حسین دارابی که در چند سال گذشته برای گرفتن پروانه نمایش دچار فراز و فرودهایی شده بود، روایتی از یک پرونده مشکوک و پررمز و راز است.

در خلاصه داستان این فیلم که محصول مشترک سازمان سینمایی سوره و مرکز فیلم و سریال اوج است، آمده است: «یکی از فرزندان مقامات عالی‌رتبه قضائی کشور در یک درگیری خیابانی در سال ۱۳۵۹ جوانی را به قتل رساند ….»

فیلمنامه «مصلحت» که در ژانر معمایی - سیاسی به نگارش درآمده است به ماجرایی در اوایل دهه ۶۰ می‌پردازد.

فرهاد قائمیان، وحید رهبانی، نازنین فراهانی، مهدی حسینی‌نیا، مجید نوروزی، امیر نوروزی، سهی‌بانو ذوالقدر و… ترکیب بازیگران اصلی «مصلحت» را تشکیل می‌دهند.

این فیلم در پلتفرم فیلم‌نت قابل مشاهده است.

",arts,
241,"
به گزارش خبرگزاری مهر، «خبری از او نیست» جدیدترین اثر جواد مولانیا بازیگر و کارگردان تئاتر، روایتی روانشناسانه درباره زندگی است و به ماجرای مهمانی یک زوج با دوستان‌شان می‌پردازد.

در این اثر نمایشی زوج تئاتری وحید آقاپور و مریم داننده‌فرد به همراه هومن کیایی و گیلدا ویشکی به ایفای نقش می‌پردازند.

وحید آقاپور و هومن کیایی از بازیگران فعال عرصه تئاتر ایران هستند که پیش از این در نمایش «باغ» به کارگردانی حسن معجونی نیز با هم همکاری داشته‌اند.

«سوتفاهم»، «آمادئوس»، «هوراشیو» و «دن‌کیشوت» از جمله آثاری هستند که جواد مولانیا در مقام کارگردان روی صحنه برده و با استقبال خوب مخاطبان مواجه شده است.

«خبری از او نیست» آذر سال جاری، ساعت ۱۹ در بلک‌باکس پردیس تئاتر و موسیقی باغ کتاب روی صحنه می‌رود.

علاقه‌مندان می‌توانند بلیت این نمایش را از سایت تیوال تهیه کنند.

",arts,
242,"
به گزارش خبرگزاری مهر به نقل از روابط عمومی نگارخانه بهارک، نمایشگاه گروهی طراحی «مشکی، سفید، خاکستری» که شامل یک مجموعه آثار طراحی دانشجویی به انتخاب بامداد رضوانیان است، ساعت ۱۷ روز جمعه ۲۶ آبان ماه با حضور گردآورنده و پدیدآورندگان آثار در نگارخانه بهارک افتتاح می‌شود.

مرضیه مرادی، هانا خالدیان، مبینا فلاح، فاطمه توکلی بینا، نرگس دهقان پور، حورا حاجی عزیزی، علیرضا لرستانی، شروین نصیری، امیرحسین علیزاده، زهرا عبدی، نگین باقرزاده شیرازی، فائزه یحیایی، شادی جساس، مینا مصطفوی، رها کیانی، مهرانه فرح بخش، ابوالفضل مقدس فرد، مطهره سادات حسینی و پردیس مختاری اسامی شرکت‌کنندگان در این رویداد است.

در توضیح «مشکی، سفید، خاکستری» چنین آمده است: «در این نمایشگاه، منتخبی از آثار طراحی دانشجویان رشته نقاشی دانشکده هنرهای زیبا دانشگاه تهران، در گالری بهارک به نمایش گذاشته می‌شود. تنوع استفاده از ابزار و تکنیک‌های گوناگون، به همراه دیدگاه‌های فردی، از ویژگی‌های این آثار است.

شکل گرفتن این نمایشگاه بر اساس ارتباط و تعامل مابین دانشجویان، معلم و گالری است که سبب ارتقای دیدگاه‌های زیباشناسی دانشجویان و بازخورد متناسب از سوی مخاطب می‌شود.»

علاقه‌مندان به هنرهای تجسمی می‌توانند برای تماشای آثار این نمایشگاه از ساعت ۱۷ تا ۲۰ روزهای شنبه ۲۷ آبان ماه تا چهارشنبه ۱ آذر ماه ۱۴۰۲ به نگارخانه بهارک واقع در میدان ونک، ده ونک، کوچه شهید صابری، کوچه یکم، پلاک ۱ مراجعه کنند.

",arts,
243,"
به گزارش خبرگزاری مهر به نقل از روابط عمومی پروژه، انیمیشن بلند سینمایی «لوپتو» به کارگردانی عباس عسکری و تهیه کنندگی محمدحسین صادقی در بخش رقابتی سیزدهمین دوره جشنواره بین‌المللی کودک و نوجوان «ویتوریو ونتو» در ایتالیا به نمایش در می‌آید.

این انیمشن سینمایی محصول مرکز انیمیشن سوره است که پس از اکران موفق در سینماها، از روز دوشنبه ۲۲ آبان ماه اکران آنلاین خود را در پلتفرم شاد آغاز کرده است.

جشنواره «ویتوریو ونتو» از ۱۳ نوامبر تا ۱۱ دسامبر برابر با ۲۲ آبان ماه تا ۲۰ آذر ماه سال جاری در شهر ایتالیا در حال برگزاری است.

هدف این جشنواره این است که بتواند هم انتظارات جمعیت جوان و هم انتظارات تماشاگران بزرگسال را برآورده کند تا بتواند عموم مردم را در برابر سینمای باکیفیت قرار دهد. این جشنواره با برگزاری کارگاه‌های آموزشی مختلف جوانان و نوجوانان را با جدیدترین تکنیک‌های روز دنیا آشنا می‌کند.

پخش بین‌الملل این انیمیشن سینمایی بر عهده مرکز بین الملل سوره است.

",arts,
244,"
به گزارش خبرگزاری مهر، رضا حیدری طراح نور تئاتر و سینما که پیش از این موفق به کسب جایزه‌ مخترع برتر جشنواره بین‌المللی ILDC شده، قرار است اینستالیشنی را با عنوان «خوزستان» از ۲۶ آبان تا ۳ آذر ماه در پلتفرم اجرایی صحنه آبی به نمایش عمومی درآورد، این هنرمند از عنصر نور برای خلق اثر هنری خود، بهره برده است.

در بیانیه نمایشگاه آمده است: «خاک مرا خواب می‌بیند، که خاک می‌خورم! من رضا حیدری هستم، طراح نوری که عاشق هنر به ویژه نقاشی‌ است، اما نور عنصر بکری‌ است که تاکنون با آن خلق اثر کرده‌ام. گذرا و ناملموس بودنش را ضمن تابش و هویت‌بخشی به اجسام دوست دارم. بگذارید این خط را کمی شاعرانه توصیف کنم تا به عنوان مخاطب اثر، شما را شریک ذهن خودم کنم: ایران، خاکِ بخشنده و ملموس، پایدارِ هویت‌بخش! خوزستان داشته، دارد و خواهد داشت! انسان، اثر و رد اثرش از بین خواهند رفت، مثل آنچه اکنون در خوزستان رقم می‌خورد، مثل آنچه من خلق کرده ام. اما سرزمین، میراث جاودانه‌ای است که من و تو مثل نورِ شهاب‌سنگ از آسمان خاطره‌اش، چون رویا، عبور می‌کنیم ... .»

این نمایشگاه‌ تا سوم آذر ادامه خواهد داشت و علاقه‌مندان می‌توانند همه‌روزه از ساعت ۱۶ تا ۲۰ به نشانی خیابان ولیعصر (عج)، بالاتر از چهارراه طالقانی، نبش کوچه ریاض، شماره ۱۵۹۵ مراجعه کنند. 

",arts,
245,"
به گزارش خبرگزاری مهر به نقل از روابط عمومی موسسه تصویر شهر، ۲۶ آبان ماه ۳۲ اثر از آثار فرید اوجی با تکنیک رنگ روغن در ابعاد مختلف و با عنوان «مِه گون» در گالری پردیس سینمایی ملت به معرض نمایش در خواهد آمد.

احمد وکیلی هنرمند نقاش درباره آثار فرید اوجی گفته است: «نمایشگاه حاضر حاصل تفحص او در ژانر منظره سازی است. اوجی برای خلق این آثار در محیط قرار گرفته تا ادراک درست تری از فضای کلاردشت را انتقال دهد. آثار فرید اوجی برخوردی سالم و کلاسیک را با امر نقاشی نشان می‌دهد. روح حساس و رقیقش تحت تأثیر فضا و اتمسفر کلاردشت است و برای نشان دادن آن تلاشی مضاعف دارد. مهمترین مولفه در آثار وی، اتمسفر محیط است و این آثارش را از بازنمایی طبیعت فراتر برده و ذهنی می‌کند.»

نمایشگاه «مِه گون» روز جمعه ۲۶ آبان ۱۴۰۲ از ساعت ۱۷ الی ۲۰ در گالری پردیس ملت افتتاح می‌شود و تا ۶ آذر ماه ادامه دارد. علاقه‌مندان می‌توانند برای بازدید از نمایشگاه همه روزه از ساعت ۱۱ الی ۲۱ و روزهای پنجشنبه و جمعه از ساعت ۱۵ تا ۲۱ به گالری پردیس ملت به نشانی خیابان ولیعصر (عج)، ابتدای بزرگراه هاشمی رفسنجانی (نیایش)، روبه‌روی بزرگراه کردستان، طبقه منفی ۲ مراجعه کنند.

",arts,
246,"
به گزارش خبرگزاری مهر به نقل از روابط عمومی تماشاخانه‌ ایرانشهر، نمایشنامه‌خوانی «محاکمه‌ یک جسد» به کارگردانی ابوالفضل‌ همراه و نقش‌خوانی امین زندگانی، نصرالله مدقالچی، ابوالفضل‌ همراه، تورج‌ نصر، ارسلان قاسمی، شیما محمدی، عزت الله رمضانی‌ فر، علی عبدالپور و امیر شاملو روز شنبه ۲۷ آبان ساعت ۱۹ در سالن ناظرزاده‌ کرمانی به صحنه می‌رود. 

سایر عوامل این نمایشنامه‌ خوانی عبارتند از بنیاد هنرمندان مهرآفرین مجری طرح، رضا نعمتیان مدیر تولید، شیما عارف دستیار کارگردان‌ و برنامه‌ریز، بنیامین صیادی‌ نیا مدیر صحنه، علیرضا قلی‌زاده‌ منشی صحنه، گیتی شاکری روابط عمومی، ندا انوش سرپرست گروه موسیقی و نوازنده‌ ویلون، پویا امام‌ بخش فلوت کلیددار، کیمیا عزیزی ویولن‌ آلتو.

",arts,
247,"
به گزارش خبرگزاری مهر، فیلمبرداری فیلم کوتاه «در سایه» به کارگردانی سجاد قراگزلو و تهیه‌کنندگی حمید دیداری به تازگی به پایان رسیده است و در حال حاضر فیلم در مرحله مونتاژ و صداگذاری قرار دارد.

حمیدرضا پگاه، سیاوش چراغی‌پور، سارا نجفی، حمید دیداری، مسعود چوبین، مهناز رضازاده، داریوش اشرفی، سارا قادری، شبنم سلطانی، دیبا دایرزه و افسانه چهره‌آزاد بازیگرانی هستند که در این فیلم کوتاه به ایفای نقش پرداخته‌اند.

«در سایه» به نویسندگی سیامک کاشف‌آذر و بر اساس طرحی از سجاد قراگزلو مضمونی اجتماعی دارد و داستان زندگی دختر جوانی را روایت می‌کند که در یک آسایشگاه اتفاق هولناکی برایش رخ می‌دهد … .

مدیر فیلمبرداری «در سایه» روزبه رایگا است و طراحی گریم را امید گل‌زاده برعهده دارد. آرتا ماهان نیز طراحی لباس این فیلم را انجام داده است.

دیگر عوامل پشت دوربین «در سایه» عبارتند از مدیر تولید: سیدجواد حسینی، مجری طرح و مدیر برنامه‌ریزی: علی سخنگو، صدابردار: میلاد ملکی، طراح صحنه: مجید صیدآبادی، تدوین: امیرشیبان خاقانی، آهنگساز: مسعود سخاوت‌دوست، طراحی و ترکیب صدا: امیرحسین صادقی، اصلاح رنگ و جلوه‌های کامپیوتری: امیر ولی‌خانی، مشاور رسانه‌ای: امین اعتمادی‌مجد، منشی صحنه: مهتاب شهرابی، ساخت آنونس: محمد ابراهیم هادی، دستیار اول فیلمبردار: هاشم درزی، دستیار کارگردان: محسن غلام علی‌نژاد، مدیر تدارکات: امیر قاسم‌زاده، عکاس: سهراب ولدبیگی، فیلمبردار پشت صحنه: حمیدرضا زاهدی و سرمایه‌گذار: Reve company.

«چپ دست» به سی‌وششمین جشنواره اکسگراند آلمان راه یافت

فیلم کوتاه «چپ دست» به نویسندگی و کارگردانی نسرین محمدپور و تهیه‌کنندگی فریبا عرب (کمپانی CHOSEN IMAGE) در ادامه حضورهای جهانی خود به سی و ششمین جشنواره بین‌المللی اکسگراند فیلم‌ست آلمان راه یافت.

در سی و ششمین دوره، فیلم‌های برجسته از جشنواره‌های بزرگ همچون فهرست A در کن، برلین، ونیز و کارلووی واری به ویسبادن می‌آیند. از بین ۲ هزار فیلم کوتاه و بلند ارسالی به جشنواره اکسگراند، حدود ۲۰۰ اثر نمایش داده می‌شود.

سی و ششمین جشنواره بین‌المللی اکسگراند فیلم‌ست آلمان ۲۶ آبان تا ۵ آذر ماه ۱۴۰۲ مصادف با ۱۷ تا ۲۶ نوامبر ۲۰۲۳ در شهر ویسبادن آلمان برگزار می‌شود.

یاسمن نصیری، رهام اسدی، سهیل رضایی، لیلا دلیر، رضا موسی زاده گلستانی، علی جوان، ناصر شجاعی‌فر، رضا لیودانی، رحیم اسدی، شهرزاد خوشخو، مصطفی رضایی، مسعود خانزاده، تکتم محمدی و محمدامین مجدی بازیگران این فیلم کوتاه هستند.

فهرست عوامل فیلم کوتاه «چپ دست» عبارتند از نویسنده و کارگردان: نسرین محمدپور، مشاور کارگردان: حامد بقائیان، دستیار یک کارگردان: محمدعلی نعمت الهی، دستیاران کارگردان: آزاده بذرافشان و مهسا فراهانی، منشی صحنه: مطهره نصرت پناه، برنامه ریز: کیارنگ کیان، تدوین: عماد خدابخش، دستیار تدوین: مرتضی سوری، مدیر فیلمبرداری: حامد بقائیان، دستیار یک فیلمبردار: یوسف صفایی، دستیاران فیلمبردار: حامد محمدی شادان، مهدی حدادی و محمد جواد قلیچ، استدی کم: شاهین شیرزادی، مدیر و طراح صحنه: رضا محمدپور، دستیاران صحنه: ابراهیم مشهدی و مهدی علیزاده، طراح لباس: فهیمه تقوی، صدابردار: احمد محمدی، دستیار صدا: هاشم امینی، طراحی و ترکیب صدا: آرش قاسمی، مدیر فنی استدیو: امیر قاسمی، طراح گریم: سولماز حاجی آقاجانی، دستیار گریم: ساره پور قربان، جلوه ویژه بصری: مهران جبلی، تصحیح رنگ: فربد جلالی، زیرنویس: رضا تاری وردی، مترجم: حسن شرف‌الدین، آهنگساز: سراج‌الدین روحانی فرد، میکس و مستر: نوید صالح زاده، نوازنده ویلن: آرش ناصر المعمار، مدیر تدارکات: داوود حسن زاده، دستیار تدارکات: محمد امین مجدی، مدیرتولید: رهام رسولی، جانشین تولید: رضا موسی زاده گلستانی و سهراب سلطانی، گروه تولید: امیرعلی علیپور و امیر حسین امینی یزدی، طراح پوستر و لوگو: متین خیبلی، عکاس و تصویربردار پشت صحنه: مهرداد حدادیان، مشاور رسانه‌ای: آزاده فضلی، تهیه کننده: فریبا عرب (کمپانی CHOSEN IMAGE)، پخش بین‌الملل: فرست اسکرین (مهدی مهائی).

",arts,
248,"
به گزارش خبرگزاری مهر به نقل از روابط عمومی خانه هنرمندان ایران، محمد مهدی عسگرپور مدیرعامل خانه هنرمندان ایران، جمشید حقیقت‌شناس را به‌عنوان مشاور هنری و اجرایی در امور گالری‌ها و هنرهای تجسمی این خانه منصوب کرد.

در متن حکم آمده است:

«جناب استاد جمشید حقیقت‌شناس

خانه‌ی هنرمندان ایران میراث گرانبهایی است که در طول سال‌های حیات خود، همواره به عنوان چشم و چراغ و خانه‌ی امید هنرمندان ایران و اصناف مختلف هنری مطرح بوده و هست. از همین رو انتظار می‌رود که برنامه‌های فرهنگی و هنری این خانه‌ی امید، از سطح کیفی بالایی برخوردار باشد.

حسب پیشنهاد معاون محترم فرهنگی و هنری خانه‌ی هنرمندان ایران، به موجب این حکم، به عنوان مشاور هنری و اجرایی در امور گالری‌ها و هنرهای تجسمی منصوب می‌شوید.

همراه با آرزوی موفقیت، امید است در سایه مهر ایزد یکتا و با بهره‌گیری از همه ظرفیت‌های ممکن، دوره جدید گالری‌ها از هر حیث سرآمد باشد.»

جمشید حقیقت شناس متولد ۱۳۴۱ و فارغ‌التحصیل رشته نقاشی از دانشکده هنرهای زیبای دانشگاه تهران است. رئیس انجمن هنرمندان نقاش ایران، عضویت در هیات انتخاب و داوری مسابقات و جشنواره‌های ملی و بین‌المللی هنرهای تجسمی، مدیریت تجسمی سازمان فرهنگی هنری شهرداری تهران، عضو شورای نگارخانه‌های مرکز هنرهای تجسمی وزارت فرهنگ و ارشاد اسلامی بخشی از سوابق هنری وی محسوب می‌شود.

حقیقت‌شناس پیش از این و در سال‌های آغازین دهه ۹۰ نیز مدیر گالری‌های خانه هنرمندان ایران بوده است.

",arts,
249,"
به گزارش خبرگزاری مهر به نقل از ستاد خبری شانزدهمین جشنواره هنرهای تجسمی فجر، محمد خزایی هنرمند طراح و نقاش باسابقه به عنوان دبیر بخش «آینه در آینه» شانزدهمین جشنواره هنرهای تجسمی فجر معرفی شد.

محمد خزایی، دانش‌آموخته مقاطع کارشناسی و کارشناسی ارشد رشته ارتباط تصویری از دانشگاه‌های تهران و تربیت مدرس و دارای مدرک دکترای هنر اسلامی از دانشگاه بیرمنگام انگلستان است. وی استاد و عضو هیات علمی دانشکده هنر دانشگاه تربیت مدرس، عضو کارگروه هنر شورای تخصصی تحول و ارتقای علوم انسانی، سردبیر نشریه علمی پژوهشی «نگره» و دارنده نشان عالی فجر است. دبیری رویدادهای مختلف هنری نظیر اولین همایش هنر اسلامی، دهمین دوسالانه جهانی پوستر تهران، سومین سوگواره پوسترهای عاشورایی و … ازجمله سوابق این هنرمند است. استاد و پژوهشگر نمونه دانشگاه تربیت مدرس در کنار مدیریت گروه هنرهای اسلامی و همچنین ارتباطات تصویری این دانشگاه، از دیگر مواردی است که در کارنامه این چهره شاخص هنری و آکادمیک دیده می‌شود.

«آینه در آینه» یکی از بخش‌های غیررقابتی جشنواره هنرهای تجسمی فجر است که با رویکردی پژوهشی از دوره چهاردهم به ساختار این رویداد افزوده و برای چهار دوره برنامه‌ریزی شد. بر این اساس، «آینه در آینه ۱» در چهاردهمین جشنواره هنرهای تجسمی فجر، به مرور آثار نقاشی انقلاب اسلامی اختصاص داشت.

«آینه در آینه ۲» در پانزدهمین جشنواره هنرهای تجسمی فجر با عنوان «تهرانِ ۵۷» به هنر عکاسی توجه داشت و در بر گیرنده نمایشگاه عکس‌های قربان خلیلی، عکاس فقید عرصه هنرهای تجسمی از سال‌های آغازین انقلاب اسلامی بود.

در دوره شانزدهم، این بخش با عنوان «آینه در آینه ۳» به حوزه گرافیک و تصویرسازی می‌پردازد. به این ترتیب، نمایش آثار گرافیک و تصویرسازی با مضامین انقلاب اسلامی ایران که از مجموعه‌ها و گنجینه‌های گوناگون هنری گردآوری می‌شوند، در «آینه در آینه ۳» پیش چشم عموم هنردوستان قرار خواهد گرفت.

شانزدهمین جشنواره هنرهای تجسمی فجر به دبیرکلی امیر عبدالحسینی و دبیری هنری مسعود زنده‌روح کرمانی، بهمن ماه امسال در موزه هنرهای معاصر تهران، مراکز معتبر نمایشگاهی تهران و مراکز استانی برگزار می‌شود.

آخرین مهلت ثبت‌نام در این رویداد هنری، شنبه ۱۸ آذر ۱۴۰۲ خواهد بود. علاقه‌مندان جهت شرکت در جشنواره شانزدهم و کسب اطلاعات بیشتر درباره این رویداد هنری می‌توانند به سایت مراجعه کنند.

",arts,
250,"
به گزارش خبرگزاری مهر به نقل از روابط عمومی انجمن سینمای جوانان ایران، اولین دوره جشنواره ملی عکس «قاب ماندگار» که با حضور ۲۰۰ عکاس از سراسر کشور و بیش از ۲۰۰۰ اثر برگزار شد، تعداد ۳۲ اثر در بخش اصلی با عنوان «گلزارهای شهدا» و ۸۰ اثر در بخش ویژه با عنوان «قاب‌های ماندگار» انتخاب شدند.

مراسم افتتاحیه نمایشگاه «قاب ماندگار» سه‌شنبه ۲۴ آبان‌ در گالری خانه حوزه هنری برگزار شد. در ابتدای این مراسم که با حضور جمعی از عکاسان و شرکت‌کنندگان برگزار شد، سید احسان باقری مدیر خانه عکاسان ایران ضمن خیر مقدم به حاضران اظهار کرد: شاید یکی از آرزوهای من و کارهایی که همیشه دوست داشتم دنبال کنم، برگزاری نمایشگاه قاب ماندگار بود. چندسالی دوست داشتیم به این بهانه دور هم جمع شویم اما بنا به دلایلی این اتفاق رخ نداد تا اینکه سرانجام بعد از تأخیرهای رخ داده با کمک خدا و شهدا و حضور فعالان حوزه عکاسی این اتفاق افتاد.

وی گفت: خانه عکاسان ایران این قول را به همه عکاسانی که قصد فعالیت در مورد قبور شهدا را دارند و ایده‌های آن‌ها جدید است می‌دهد که حمایت همه جانبه‌ای از آن‌ها داشته باشد. حتما با کمک دوستان دوره‌های بعدی را برگزار می‌کنیم تا بتوانیم این میراث تصویری را که متأسفانه در برخی از مواقع به خاطر کج‌سلیقگی‌هایی که وجود داشت از بین رفته است حفظ و به آیندگان منتقل کنیم.

در ادامه محمد محسنی‌فر دبیر جشنواره ملی قاب ماندگار نیز با تشکر از عکاسانی که در این رویداد ملی شرکت کرده‌اند، گفت: با اینکه موضوع جشنواره موضوع مهم و خاصی بود اما عکاسانی که شرکت کردند عکس‌های ماندگاری را ثبت کردند و این نشان می‌دهد که دوره‌های دیگری از قاب ماندگار را می‌توانیم داشته باشیم.

وی در ادامه با بیان اینکه در دوره اول ۲۰۰ عکاس اعلام فعالیت کردند که در نهایت ۲۰۰۰ هزار اثر به دست ما رسید، بیان کرد: در دور اول قاب ماندگار یک سری مشکلات داشتیم و شاید کوتاهی‌هایی وجود داشت و امیدوارم در دوره‌های بعدی این کوتاهی را جبران کنیم.

عبدالحسین بدرلو که جزو هیأت داوران این جشنواره بود، نیز گفت: در جشنواره قاب ماندگار سعی کردیم از تنوع گلزارهای مختلف، قومیت‌های مختلف و قبور متفاوت شهدا در میان همه آثاری که وجود دارد بهره لازم را بگیریم. این مجموعه عکس‌ها این حس را در من به وجود آورده است که عکاسان به این پروژه به دید یک پروژه مالی نگاه نکرده‌اند و با توجه به فعالیت‌های که انجام شد حتماً دوره‌های بعدی را وسیع‌تر انجام خواهیم داد و آثار ماندگاری را ثبت می‌کنیم.

وی بیان کرد: متأسفانه با تماشای عکس‌های زیادی که از گلزار شهداها به دستمان رسید شاهد قبوری بودیم که تخریب شده بود و این میراث ماندگار را به خاطر برخی کج سلیقگی‌ها دیگر نداریم و عکس‌های آن‌ها جنبه هنری نداشت.

عضو هیات داوران جشنواره ملی عکس قاب ماندگار ادامه داد: ایده قاب ماندگار از یک صفحه اینستاگرامی آغاز شد و در ۵ سال گذشته فرایندهایی انجام دادیم و جلساتی را گذاشتیم تا شاهد پیشرفت این رویداد باشیم. حتی دوستانم مثل آقای محسنی‌فر در فضای مجازی آموزش‌هایی را به دوستان دادند تا نحوه عکاسی از قبور شهدا را بهتر داشته باشیم و امروز و در این نمایشگاه شاهد برخی از آن‌ها هستیم.

در پایان مراسم با حضور مسئولان جشنواره ملی قاب ماندگار از نفرات برگزیده اولین دوره جشنواره ملی عکس «قاب ماندگار» تقدیر شد و همچنین دو نفر از عکاسان جایزه ویژه دبیر جشنواره را دریافت کردند. برگزیدگان به این شرح است: نفر اول احمد بلباسی از تهران، نفر دوم حسین ظهروند از تهران، نفر سوم علی حامد حقدوست از تبریز، جایزه ویژه دبیر جشنواره: صابر قاضی از تبریز، حمید حامد حقدوست از تبریز.

",arts,
251,"
همشهری آنلاین: زمانی که «شهرزاد» در شبکه خانگی توزیع شد، حدود ۱۲ تا ۱۴ میلیارد تومان هزینه اولیه برای ساخت، از محل فروش دی.وی.دی‌های سریال در تیراژ ۵۰۰ هزارتایی برای ۲۶ قسمت ‌توانست بیش از ۳۹ میلیارد تومان فروش و بیش از ۲۵ میلیارد تومان سود خالص داشته باشد. آن زمان خیلی‌ها از امکان نمایش سریال در دیگر کشورها صحبت کردند؛ اما به نظر اتفاقی نیفتاد در حالی که کشورهایی چون ترکیه و کره‌جنوبی با فروش سریال‌های خود توانستند هزینه خوبی به دست آورند. سریال‌های ترکیه‌ای در ۱۹۰ کشور به نمایش در می‌آمدند. صادر کردن سریال‌های نمایش خانگی علاوه بر درآمد زایی می‌تواند تاثیرات بلند مدت فرهنگی را در کشور مقصد داشته باشد و این ارزیابی مثبتی برای کشور خواهد داشت. امروزه کشوری مانند کره جنوبی و یا ترکیه چنان در تولید و تکثیر سریال‌های خود موفق بوده که خیلی‌ها مجذوب آن شده‌اند و حتی برای یادگیری زبان‌های کره‌ای و ترکی اقدام کرده‌اند. عنوان شده که برخی از سریال های نمایش خانگی در شبکه های تلویزیونی و پلتفرم های ۱۵ کشور جهان در حال پخش است که بخش اعظم آن در کشورهایی چون ترکیه، کره‌جنوبی، برخی کشورهای آمریکای لاتین و ... به نمایش در می‌آید؛ موضوعی که بسیاری از کارشناسان می‌گویند: برخی از سریال‌های این شبکه ظرفیت نمایش در کشورهای دیگر را دارند و این موضوع می‌تواند به چرخه اقتصاد تولید سریال‌های شبکه نمایش خانگی کمک کند.



 ایران در رقابت‌های جهانی رحمان سیفی آزاد، تهیه کننده سینما و تلویزیون به همشهری می‌گوید: «سریال‌سازی در تلویزیون و شبکه نمایش خانگی در این سال‌ها با چالش‌های زیادی روبه‌رو بوده و فراز و نشیب زیادی را پشت سر گذاشته و البته همچنان با آن روبه‌روست. خوشبختانه آثاری که کیفیت لازم را دارند و جنس موضوعات جهان یا منطقه شمول را دارند، باعث شده که بینندگان خود را در کشورهای مختلف به دست بیاورند. » تهیه‌کننده فیلم «ماجان» در ادامه می‌گوید: «در حوزه کشورهای مسلمان ،سریال‌های نمایش خانگی که قصه‌های جذاب با پرداخت درست و حرفه‌ای و رعایت استاندارهای کارگردانی و بازیگری و... دارند؛ توانسته‌اند مشتری‌های خود را جلب کنند این اتفاق پای ایران را در حوزه سریال سازی در عرصه رقابت های جهانی باز کرده است.» تهیه‌کننده «پریا» یادآور می‌شود: «ایجاد انگیزه برای گروه های سازنده می‌تواند مهمترین حسن باشد. همچنین باعث می‌شود سازندگان سریال‌ها برای درآمدزایی و گستردگی مخاطبان در انجام کارها و تولید سریال‌ها دقت بیشتری داشته باشند و به تلویزیون و شبکه نمایش خانگی محدود نشوند. داشتن بازار جهانی باعث می شود با قوت بیشتری در تولید هزینه کرد و برایش فکر کرد. همچنین وسواس بیشتری در تولید فیلمنامه و اثر داشته باشیم. »



 مقاصد فرهنگی و درآمدزایی سیفی‌آزاد همچنین تصریح می‌کند:«اتفاقی که هنوز گسترده نشده و اما طلیعه اش به وجود آمده را نمی‌توان نادیده گرفت؛ آثاری از پلفترم‌ها توانستند نمایش خود را در دیگر کشورها داشته باشند. به بازار کشورهای جهانی دست پیدا کنند این درآمدزایی باعث می شود علاوه بر منافع اقتصادی برای گروه سازنده باعث صدور المان ها و فرهنگ ایرانی به منطقه و جهان باشد. یکی از اهدافی که سریال‌سازی در همه جا دارد علاوه بر سرگرم سازی؛ در کشورهایی چون ترکیه هند و کره مقاصد فرهنگی و توریستی در پس آن نهفته است. افرادی با دیدن سریال‌ها به فرهنگ و جذابیت‌های محیطی و توریست علاقمند شوند و باعث می‌شود تبادلات فرهنگی شکل بگیرد. در کشور ما که فرهنگ غنی دارد و پشتوانه فرهنگی دارد و در عرصه مسائل اخلاقی و انسانی موارد زیادی برای عرضه دارد که متاسفانه محدود عرضه شده و محجور بودند برای جامعه جهانی می‌تواند جذاب باشد.» مدیران از موقعیت امروز استفاده کنند تهیه‌کننده «من مادر هستم» به حوزه مدیریتی در این زمینه اشاره می‌کند:«در حوزه مدیریتی دوستان باید این موضوع را یک فرصت بدانند و به آن بپردازند. اتفاق خوب این است که بینندگان دیگر کشورها؛ داستان های ما برایشان جذاب بوده و قراردادهای فرهنگی پذیرفته شده است ؛ نوع روابط و رفتارهای اجتماعی برایشان جذاب باشد. همه دست‌اندرکاران و سیاستگذاران باید فرصت را غنیمت بشمارند و آن را رونق بدهند. با انجام کارهای کارشناسی بتوانند نقاط قوت بالقوه شناسایی و بالفعل تبدیل شود و گسترش پیدا کند.این فرصتی برای عرصه وجه فرهنگی کشور به جهان است. به لحاظ سیاسی و اقتصادی هم برای کشورمان مفید است.برای یک مثال ؛ سال‌ها یک سفیر و کاردار فرهنگی باید تلاش کند با ایجاد برنامه های فرهنگی بتواند یک گوشه از ایران را معرفی کند اما یک سریال می تواند یک سریال که ارزش مادی هم دارد بتواند معرفی خوب و دقیق و اثر گذار را فرهنگ ایران امروز داشته باشد.»

",arts,
252,"
همشهری آنلاین - شقایق عرفی نژاد: یک ملاقات ساده به نویسندگی و کارگردانی جواد تولمی و با بازی سبا ‌سلیمانی، عباس علیرضا و مطهره قدسی زاده، این روزها در کافه تریای سالن اصلی تئاترشهر در حال اجراست. این نمایش با رویکردی روانشناسانه به بررسی چالش بینا نسلی ایجاد شده در دو دهه اخیر در میان خانواده می‌پردازد. پدیده ای که در آن سکوت، خشم فرو خورده و پنهان و نیز کج فهمی‌های تک تک افراد جامعه و خانواده را در خود فرو برده است. با جواد تولمی‌ در باره این نمایش صحبت کردیم:

ایده نمایش چطور شکل گرفت؟ 

این نمایش در حقیقت برشی مستندگونه از بازگشت به خاک و میهن است. در عین حال درونمایه‌هایی از روابط خانوادگی و مناسبات خاص فرهنگی و اجتماعی جامعه امروز را هم در بر می‌گیرد. نمایش با بررسی رابطه پدر و دختر به مواردی از جمله کشمکش‌ها و روزمرگی‌های جامعه نگاهی نقدانه و ریز دارد.

تمرین‌ها را از کی شروع کردید؟ 

جلسات تمرین این نمایش از اواسط تیرماه شروع شد و البته با توجه به حساسیت‌ها و تعاریفی که از مفهوم نمایش‌های محیطی در ذهن مدیران این پروژه بود چندین بار مورد بازبینی قرار گرفت و بالاخره در شهریورماه اجرا توسط هیات بازبینی مجموعه تئاتر شهر و سپس بازبینان اداره کل هنرهای نمایشی تایید شد.



اجراهای کافه ای با توجه به این که در سالن اجرا نمی‌شوند جه ویژگی‌های باید داشته باشند؟ 

اجراهای محیطی مثل دیگر گونه‌های نمایش چون اجراهای خیابانی دارای ویژگی‌های بصری و تصویری خاص خود هستند. مکان اجرای نمایش فی‌نفسه مشخص‌کننده ساختار و چارچوب اصلی نمایش است. مثل این که این که ما از فضایی که در آن به اجرای نمایش می‌پردازیم چقدر شناخت داشته باشیم و مولفه‌های موجود در آن فضا را چگونه در خدمت اجرای خود قرار دهیم.

 نمایش‌های محیطی شاید یکی از جدیدترین گونه‌های اجرایی در ایران است که در مرز بین نمایش خیابانی و صحنه ای قرار می‌گیرد. ما هم از مولفه‌های نمایش خیابانی بهره می‌بریم و هم از اتمسفر و فضای داخلی صحنه سالنی. البته از جنس واقع گرایانه آن نه مصنوعی و ساختگی. پس داشتن شناخت از هر دو گونه اجرایی در این نمایش‌ها می‌تواند موثر و مفید باشد. اگرچه در این بین نمایش خود به خود به ساختار نمایش‌های صحنه ای و سالنی بیشتر تمایل پیدا می‌کند. ما هنوز در ابتدای راه و کسب تجریه در این زمینه هستبم و مطمئنا با گذشت زمان می‌توان نتایج بهتری از این شیوه گرفت.



جوانها اهل مطالعه نیستند | ادبیات ما ظرفیت دراماتیزه شدن دارد، انگیزه‌ها کم شده است

برای اجرای تئاتر باید پوست دایناسور داشته باشیم| هنرمندان شهرستانی کلیه‌شان را می فروشند که به تهران بیایند


مدت‌ها بود اجراهای کافه ای تئاترشهر تعطیل شده بود. راه اندازی دوباره آن چه مزایایی برای اهالی تئاتر دارد؟ 

اینکه مجددا اجراهای محیطی در تئاتر شهر شروع شده خود به خود اتفاق خوبی است و به پویایی و چابک‌سازی مجموعه کمک بسیار زیادی کرده است. اما در این میان برنامه ریزی و زمینه‌سازی‌ها در خصوص پذیرش متون و نوع اجراها نیازمند بازنگری است و مطمئن هستم که مدیران پروژه و تئاترشهر پیش بینی‌های لازم در این خصوص را انجام خواهند داد.

استقبال از کار چطور است؟ 

استقبال با توجه به این که مدت کمی ‌از اجراها گذشته، خوب است. ولی باز بستگی به تبلیغات و میزان کشش متن و اجرا هم دارد. در این چند روزی که از اجراهای ما گذشته بازخورد مخاطبان با متن و اجرا خوب بوده و تاثیری که مورد نظر گروه اجرایی ما بوده در میان مخاطبان کاملا مشخص است. به نظرم نسل دهه ۵۰ و ۶۰ و نسل امروز دهه ۸۰ را درگیر خود نگه می‌دارد و تا پایان با خود همراه می‌کند. 







",arts,
253,"
به گزارش همشهری آنلاین، رضا کیانیان، بازیگر که خود در زمینه عکاسی هم فعالیت دارد، در توضیح عکسی که منتشر کرده، آورده است،

«این عکس در سال (۱۹۴۷ م/۱۳۲۵ ش) در بندر حیفا واقع در شمال فلسطین گرفته شده است.

در این عکس ۴۵۰۰ اخراجی یهودی پناهنده به خاکِ فلسطین، با پارچه‌نوشتی که بر روی عرشه کشتی نصب شده. «آلمان‌ خانه و آشیانه ما را نابود کرد، خواهشمندیم شما فلسطینیان، امید ما را نابود نکنید.»

و فلسطینیان پناه شان دادند.

حالا و پس از ۷۶ سال از تاریخ این عکس، همین مهمانان منکر وجودِ سرزمین فلسطین شده و با غصب و تجاوز، کودک کشی، اِشغال و لشکرکشی، بدترین جبران‌ها را در حق میزبانان خود در سرزمین قدس انجام می‌دهند..!

بزرگ‌ترین نسل کشی تاریخ در امریکا اتفاق افتاد. نسل کشی سرخ‌پوستان بومی قاره آمریکا! بعد از آن نسل کشی ارامنه، آشوریان، و… نسل کشی یهودیان ، در رتبه چندم است. اما به عنوان بزرگ ترین نسل کشی تاریخ در ذهن ما و جهانیان جا افتاده. چرا که رسانه و مدیا دست آن هاست. و زیر سایه ی پرچم این نسل کشی، دولت آن‌ها به نسل کشی مردمی می پردازند که روزی آن ها را پناه دادند. در همین همسایگی مادر افقانستان چندین هزار نفر کشته شدند و می‌شوند؟ در کامبوج، چند هزار نفر؟ در شوروی سوسیالیستی چند هزار نفر؟ در همین کشور خودمان سالی حدود پنجاه هزار نفر فقط بر اثر تصادفات جاده‌ای می میرند. اما نسل کشی یهودیان توسط دست‌های کثیف فاشیست ها تنها نسل کشی تاریخ به نظر می‌رسد! چرا؟ چون بتوانند در سایه‌ این مظلومیت، پناه‌دهنده‌های خودشان را قتل عام کنند. این قتل عام در برابر چشمان ما در حال وقوع است. بی تفاوتی ما نشان از چه دارد؟ نشان از بی رحمی؟ یا نشان از دو قطبی گری افراطی در کشور ما؟ که ما را به بی رحمی کشانده است؟»

",arts,
254,"
همشهری: کلرژوبرت، نویسنده فرانسوی و مسلمان کشورمان مطالعه کتاب «اقیانوس آرام» را یک عالم عارف را با زبان سلیس و در قالب فصل‌های کوتاه معرفی کرده، برای مطالعه به مخاطبان روزنامه همشهری پیشنهاد می‌دهد. خانم ژوبرت در توصیف این کتاب می‌گوید: «کتاب «اقیانوس آرام» زندگینامه علامه طباطبایی مفسر، فلیسوف، اصولی، فقیه و عارف شیعی اهل ایران است. مردی که با ورود خود به حوزه علمیه قم این حوزه راکد را به تحرک و پویایی واداشت و با نگارش تفسیر «المیزان» فصل نوینی در حوزه تفسیر قرآن‌کریم رقم زد. در بخش اول کتاب خاطراتی از دوران کودکی و ایام تحصیل علامه طباطبایی گنجانده شده است. فصل دوم کتاب به حیات حوزوی علامه طباطبایی می‌پردازد. فصل دیگری از کتاب بیانگر اخلاق تدریس و سیره تربیتی علامه طباطبایی است. بخش دیگری از کتاب رابطه عاشقانه علامه طباطبایی و همسرش را به تصویر می‌کشد. فصل پایانی کتاب روایتگر واپسین روزهای حیات علامه است.» در فصل پایانی کتاب آمده است: «روزهای آخر عمر، حالات و سکناتش فرق کرده بود. دگرگون شده بود انگار. آرام آرام این بیت را زمزمه می‌کرد و در خلوت خود می‌گریست: کاروان رفت و تو در خواب و بیابان در پیش/ کی روی ره ز که پرسی چه کنی چون باشی.»

اطلاعات کوتاه:

نام کتاب: اقیانوس آرام

-نویسنده: محمدعلی عباسی اقدم

-ناشر: دفتر نشر فرهنگ اسلامی

-تعداد صفحات: ۱۹۸

-قیمت:۱۱۹ هزار تومان





",arts,
255,"
همشهری:بخشی از برنامه‌ها را مرور می‌کنیم.

مسابقه پنج ستاره

تهیه‌کننده: محمد قنبری

ژانر: مسابقه/ سرگرمی

کارگردان: فرهاد مختاری

مجری: حسین رفیعی

بستر پخش: شبکه ۵ سیما

معرفی: یک مسابقه، برای سنجش اطلاعات عمومی شرکت‌کنندگان است. در هر قسمت ۲ شرکت‌کننده در حضور ۱۰۰ تماشاگر با هم رقابت می‌کنند تا ۵ ستاره کسب کنند و برنده آن قسمت شوند. امکان حضور عموم در این برنامه به‌عنوان تماشاگر وجود دارد.

سریال مظنون

تهیه‌کننده و کارگردان: جاناتان نولان

ژانر: اکشن

صداگذاری: منوچهر زنده‌دل، زهره شکوفنده، سعید مظفری، همت مومیوند و اکبر منانی

بستر پخش: شبکه تماشا

معرفی: در ادامه حوادث ۱۱ سپتامبر می‌گذرد. پس از حمله به برج‌های دوقلوی نیویورک، دولت آمریکا تصمیم می‌گیرد که با کمک نوابغ رایانه‌ای، دستگاهی با هوش مصنوعی بسازد که با استفاده از دوربین‌های نظارتی و مدار بسته، حملات تروریستی را پیش‌بینی کند. «هارولد فینچ» با بازی مایکل امرسون یکی از همین نوابغ است که این دستگاه را می‌سازد و در اختیار دولت قرار می‌دهد.



سریال ۷

تهیه‌کننده و کارگردان: کیارش اسدی‌زاده

ژانر: اکشن/ معمایی

بازیگران: امیر جعفری، بابک حمیدیان، علی مصفا، مهدی هاشمی، نازنین بیاتی و ...

بستر پخش: تماشاخانه

معرفی: درباره ۷ دانشجوست که برای پول درآوردن وارد راه خلاف می‌شوند و شعارشان این است که «ما رفیق بازیم، پای حق می‌ایستیم، بزنند می‌زنیم، بکشند، می‌کشیم، ما هفتا تا تهش می‌رویم ولی نمی‌بخشیم، تهش هرچی که باشد باز هم هستیم، بازه هم هفتیم!»



سریال سایه‌باز

تهیه‌کننده و کارگردان: علی یاور

ژانر: درام/معمایی

بازیگران: مهدی هاشمی، شکیب شجره، همایون ارشادی، شقایق فراهانی، نیما شعبان‌نژاد، شبنم قلی‌خانی، سام قریبیان و ...

بستر پخش: آپرا

معرفی: داستان درباره زندگی برزو شمس، تاجر و برج‌ساز موفقی است که در شب جشن نامگذاری تنها نوه‌اش با دوست قدیمی خود روبه‌رو می‌شود. این ملاقات، زندگی گذشته او را برملا کرده و سرآغاز اتفاقات تازه‌ای در زندگی برزو می‌شود.



",arts,
256,"
همشهری آنلاین: سریال تاریخی «سنجرخان» درباره یکی از قهرمانان کرد در سال ۱۲۹۶ است که سال ۱۳۹۸ محمدحسین لطیفی تولیدش را کلید زد. اما پیش از این ضیاالدین دری کارگردان و نویسنده سریال‌های کلاه پهلوی و کیف انگلیسی، متن سریال «سنجرخان» را به طور کامل و در ۲۶ قسمت نوشته بود، پس از مرگ این کارگردان فقید، تهیه کننده سریال را به کارگردان دیگری واگذار کرد. این سریال به کارگردانی محمدحسین لطیفی و تهیه کنندگی سعید جلالی تولید شد. سریال تاریخی که معاونت امور استان ها آن را تولید کرده و چند بار هم به خاطر مشکلات تامین هزینه در تولیدش وقفه‌ای صورت گرفت.



با این حال این سریال به نسبت دیگر مجموعه‌های سازمان در تولید جلوتر است. این سریال در مرحله پس تولید قرار دارد به نظر می‌رسد سیما این مجموعه را در جدول پخش زمستان قرار بدهد. در کنار «سنجرخان»؛ سریال تاریخی «مهیار عیار» هم به گفته تهیه‌کننده برای نوروز و رمضان ۱۴۰۳ آماده می‌شود. بهروز مفید؛ تهیه‌کننده عنوان کرده که بخش اعظم سریال تولید شده است. محمود پاک‌نیت، قطب‌الدین صادقی، حمیدرضا نعیمی، احمد نجفی و پیام دهکردی از بازیگران اصلی این سریال هستند. این سریال در مدیریت قبلی رسانه ملی کلید خورده بود. 



",arts,
257,"
به گزارش همشهری آنلاین، تازه‌ترین قسمت از برنامه تلویزیونی «ساعت به وقت قدس» شبکه یک سیما در حالی روی آنتن می‌رود که یک مجری زن به نام زینب جابر از کشور لبنان به این برنامه پیوسته است.

این قسمت با تحلیل آخرین اخبار سرزمین‌های اشغالی آغاز می‌شود و با حضور محمد شاهدی تحلیلگر مسایل غرب آسیا و اخباری همچون تظاهرات حامیان فلسطین در نزدیکی خانه شخصی بایدن مرور می‌شود.

در ادامه مرور برترین‌های فضای مجازی روی آنتن می‌رود که این بخش با یک تغییر همراه است و زینب جابر از لبنان برای اجرای آن به «ساعت به وقت قدس» پیوسته است.





گفت‌وگو با صابر شیخ‌رضایی مدرس و هنرمند حوزه مقاومت پس از این پخش می‌شود.

پایان بخش این قسمت گپی با یوسف اللداوی نویسنده و پژوهشگر فلسطینی درباره اتفاقات اخیر و آینده پیش روی این کشور است.

«ساعت به وقت قدس» با اجرای علی خلیلی و زینب جابر به تهیه‌کنندگی امیر تاجیک پنجشنبه ۲۵ آبان ساعت ۱۹ روی آنتن می رود و جمعه ۲۶ آبان ساعت ۱۳ بازپخش می‌شود.

",arts,
258,"
به گزارش همشهری آنلاین، سریال «دفتر یادداشت» به کارگردانی کیارش اسدی‌زاده، نویسندگی مسعود خاکباز و تهیه‌کنندگی حسین اکبری از ساعت ۱۲ ظهر جمعه ۲۶ آبان هر جمعه پخش می‌شود.

در خلاصه داستان رسمی سریال آمده است: ایرج و حمید، رفقای قدیمی از دوران کودکی سرشان برای پیگیری پرونده‌های جنایی درد می‌کند، پای آنها ناخواسته به پرونده قتل‌‍‌های زنجیره‌ای باز می‌شود؛پرونده‌ای که با ورود آنها آبستن حوادث خطرناک‌تری می‌شود، اما ماجرا پیچیده‌تر از این حرف‌هاست. در این بین ایرج به دلیل مشکل مغزی منحصر به فردش مرتبا همه‌چیز و همه‌کس را از خاطر می‌برد.



سریال «دفتر یادداشت» در ژانر جنایی‌ فانتزی است و بازیگرانی همچون رضا عطاران، حسن معجونی، مینا ساداتی، کاظم سیاحی، سوگل خلیق، زهرا داوودنژاد، بیژن بنفشه‌خواه، الهام پاوه نژاد، اردشیر رستمی، پاشا رستمی، فریبا متخصص ، مریم سعادت با حضوری درخشان از شمسی فضل الهی و با هنرمندی داریوش کاردان و آزیتا حاجیان در آن ایفای نقش می‌کنند.

بخشی از عوامل سریال «دفتر یادداشت» عبارتند از مدیر فیلمبرداری: علی قاضی، تدوین: محمد نجاریان، طراحی و ترکیب صدا: علیرضا علویان، طراح صحنه: محسن نصرالهی، مدیر صدابرداری: بابک اردلان، طراح لباس: شیده محمودزاده، طراح گریم: عظیم فراین، مدیر تولید: عماد طاهری، آهنگساز: بهنام‌ راد، مدیر برنامه ریزی و دستیار اول کارگردان: بهنام راهنمایی، منشی‌صحنه: ندا قائدی، جلوه‌های‌ بصری: بیتا اخلاقی، جلوه های‌میدانی: آرش آقابیگ، مدیر تدارکات: سجاد نوری، اصلاح رنگ: فربد جلالی، عکاس: کوروش جوان.

",arts,
259,"
به گزارش همشهری آنلاین، محققان پس از شنیدن نام ستارگان بزرگ در عالم هنر همچون بروس ویلیس و کریس همس‌ورث که در معرض بیماری زوال عقل قرار دارند،‌ به جوانان دهه ۲۰ و ۳۰ پیشنهاد انجام دادن سه کار را دادند تا از احتمال ابتلای آنها به آلزایمر کاسته شود.

دکتر گابریل لیون که در خصوص بیماری‌هایی چون آلزایمر تحقیق می‌کند، تاکید کرد گاهی‌اوقات اولین علایم بیماری آلزایمر در دهه ۲۰ یا ۳۰ سالگی خود را نشان می‌دهند و عواملی چون سبک زندگی در ابتلا نقش مهمی دارند.

دکتر گابریل ادامه می‌دهد حدود ۲۵ عامل خطر وجود دارد. ژن‌ها همیشه اولین و مهم‌ترین عامل هستند اما سه عامل مهم دیگر، خواب، ورزش و تغذیه وجود دارد که افراد از همان دهه ۲۰ و ۳۰ سالگی باید به آنها اهمیت بدهند.

بنابه گفته دکتر گابریل، خواب چهار مرحله دارد: در مرحله اول آماده خواب می‌شوید، سپس در مرحله بعدی به خواب سبکی می‌روید، به‌طوری‌که کوچکترین صدایی شما را بیدار می‌کند. در مرحله سوم کم‌کم وارد خواب عمیق می‌شوید و در مرحله آخر، خوابی عمیق با موج آهسته شما را می‌گیرد. این مرحله از خواب خیلی مهم است و فرایندهای بسیار متفاوتی دارد. در این مرحله از خواب،‌ نوعی هورمون رشد به نام (IGF۱) ترشح می‌شود که در بدن تولید ماهیچه می‌کند و برای تقویت و انعطاف‌پذیری مغز مهم است.

بررسی‌های متعدد دیگر هم نشان داده است، اثرات فیزیکی ورزش در جوانی بعدها در میانسالی روی فکر و حافظه افراد اثر مهمی می‌گذارد و در آنها حداقل ۳۰ درصد از خطر ابتلا به آلزایمر می‌کاهد.

در مورد تغذیه هم بنابر تحقیقات دریافت مقدار بالایی از آنتی‌اکسیدان‌های موجود در میوه‌ها و سبزی‌ها جلوی صدمات مغزی و ایجاد بیماری‌هایی چون آلزایمر را می‌گیرد. درضمن تغذیه متعادل و مناسب، مقدار پروتئین موجود در مغز را افزایش داده و از صدمه به سلول‌های مغزی پیشگیری می‌کند.

محققان می‌گویند اگر جوانان به این عوامل خواب و ورزش و تغذیه اهمیت دهند، نه‌تنها از ابتلا به بسیاری از بیماری‌های ناشی از سن پیشگیری می‌کنند، بلکه جلوی ابتلا به زوال عقل را می‌گیرند.







    بروس ویلیس 
  



اکنون بروس ویلیس ابرستاره هالیوودی که به زوال عقل پیشانی گیجگاهی مبتلاست و بیماری او در حال شدت گرفتن است، ممکن است دیگر نتواند به زندگی حرفه‌ای خود ادامه دهد.

کریس همس‌ورث، بازیگر نقش ثور در فیلم‌های انتقام‌جویان، هم دو ژن خطرناک ابتلا به آلزایمر را دارد. او که ۴۰ سال بیشتر ندارد، تصمیم گرفته پیش از بروز علایم این بیماری،‌ از عالم هنر و فیلم فاصله گرفته و سبک زندگی خود را عوض کند و جلوی پیشرفت آلزایمر را بگیرد.

",arts,
260,"
به گزارش همشهری آنلاین به نقل از روابط عمومی خانه سینما، هیأت رییسه خانه سینما عصر روز سه‌شنبه ۲۳ آبان ۱۴۰۲ در دیداری با رئیس سازمان سینمایی و مدیران مرتبط به گفت‌وگو درباره مسائل و مشکلات صنوف سینمایی پرداختند.

در این نشست موضوع اخبار و شایعات تلخ مرتبط با حذف معافیت مالیاتی سینماگران از اصلی‌ترین مباحث مطرح شده بود.

محمد خزاعی رئیس سازمان سینمایی ضمن اشاره به اینکه این مساله از جانب سازمان سینمایی و وزارت ارشاد در حال پیگیری است، قول مساعد داد تا رفع کامل آن تلاش کند.

پیگیری بهبود شرایط و قوانین بازنشستگی هنرمندان و سینماگران پیشکسوت خانه سینما نیز موضوع مهم دیگر این جلسه بود که اعلام شد از طریق کارگروه مشترک در سازمان بازنشستگی در حال پیگیری است.

توجه به شرایط سخت زندگی و بیکاری بسیاری از اعضای خانه سینما و لزوم حمایت‌های مالی دولت برای بهبود آن و رفع مشکلات بر سر راه تولید و توجه به اشتغال سینماگران با حذف قوانین و مجوزهای غیرضروری در روند تولید و پخش و تسهیل برای حضور بین‌المللی آثار سینمایی داستانی، مستند، فیلم کوتاه و انیمیشن از موارد دیگر مطرح شده در این نشست بود.

در پایان نیز برای رفع ممنوعیت ورود و خروج و محدودیت‌ها و محرومیت‌های حقوقی و قضائی تعدادی از هنرمندان و سینماگران که در جریان التهابات اجتماعی یک سال گذشته دچار مشکل شده‌اند گفت‌وگو شد تا با ادامه همکاری سازمان سینمایی و مسئولان قضائی و امنیتی کشور مشکلات باقی‌مانده برای همکاران سینمایی و هنرمندان رفع شود.

",arts,
261,"
به گزارش همشهری آنلاین، پیمان جبلی رئیس رسانه ملی، ماه گذشته در نشست افق تحول رسانه ملی از راه‌اندازی شبکه تلویزیونی انتخابات برای پخش تبلیغات نامزدهای انتخابات مجلس خبر داد.

او در این نشست اعلام کرد که «در راستای هدف عدالت گستری و هویت محوری امسال برای اولین بار شاهد تجربه جدید رسانه ملی در عرصه انتخابات مجلس خواهیم بود. عزممان را برای تشویق مشارکت گسترده تر مردم در انتخابات جزم کرده‌ایم. امکان تبلیغات نامزدها از آنتن رسانه ملی در استان‌ها فراهم شده است و تلاش می‌کنیم بر شور و نشاط انتخابات بیفزاییم. به منظور پخش برابر تبلیغات انتخاباتی نامزدهای نمایندگی مجلس دوازدهم، برای نخستین بار ۲۰۰ کانال تلویزیونی فعالیت خواهند کرد.»

پیمان جبلی رئیس رسانه ملی امروز نیز در حاشیه جلسه هیات دولت در جمع خبرنگاران گفت: با هماهنگی دستگاه‌های مسئول به ویژه وزارت کشور و شورای نگهبان در این انتخابات برای اولین‌بار صداوسیما، حداقل ۲۰۰ کانال تلویزیونی مختص حوزه‌های انتخابیه را راه‌اندازی می‌کند.

وی افزود:در این طرح قرار است کاندیداها علاوه بر استفاده از ظرفیت‌های دیگر تبلیغاتی که برای نامزدها در دوره‌های پیشین بوده، از آنتن صداوسیما هم استفاده کنند.

جبلی در خصوص شروع زمان پخش این کانال‌ها نیز گفت:این کانال‌ها در مدت هفت روز تبلیغات انتخابات مجلس فعال خواهند شد، همکاران ما در حوزه‌های فنی در حال تامین تجهیزات مورد نیاز هستند که امیدواریم گام مثبتی برای تقویت مشارکت مردم در انتخابات باشد.

",arts,
262,"
همشهری آنلاین: نشست «آشنایی با سندروم صفحات الکترونیک» یکشنبه ۲۸ آبان در مؤسسه همشهری برگزار می‌شود.

محمدرضا بیگدلی، دانشیار دانشگاه شهید بهشتی در این نشست سخنرانی خواهد کرد.

پیامدهای روانشناختی نگاه کردن زیاد کودکان به صفحه نمایش از دغدغه‌های بسیاری از والدین است. تعداد زیادی از والدین در عین نگرانی از مشکلاتی که در این زمینه ممکن است برای کودک‌شان به وجود آید،‌ آگاهی چندانی از تحقیقاتی که در این حوزه انجام شده ندارند. یکی از این مشکلات‌ «سندروم صفحات الکترونیک» نام دارد که به این نکته می‌پردازد که نگاه کردن زیاد کودکان به صفحه نمایش، می‌تواند برای آنان مشکلات رشدی و همچنین اختلالاتی همچون بیش‌فعالی و نقص توجه ایجاد کند.



نشست «آشنایی با سندروم صفحات الکترونیک» یکشنبه ۲۸ آبان ساعت ۱۶:۳۰ در ساختمان مرکزی مؤسسه همشهری برگزار می‌شود و حضور در آن برای علاقه‌مندان آزاد و رایگان است.



",arts,
263,"
همشهری آنلاین: این خانواده، 199عضو دارد و در کمال شگفتی، همه آنها در یک ساختمان بزرگ چند طبقه در کنار هم زندگی می‌کنند. این افراد در واقع همسران، فرزندان و نوادگان پو زیونا هستند. این مرد در سال 2021در 76سالگی در گذشت اما خانواده‌اش همچنان در ساختمانی که او برای‌شان ساخته بود زندگی می‌کنند.

بیشتر بخوانید:



دو قلوهایی که مهد کودک را تسخیر کردند


او در زمان حیات 38 همسر و ده‌ها فرزند و نوه داشت. جالب این است که تمام اعضای خانواده او، همچنان 2 بار در طول روز دور هم جمع می‌شوند تا در کنار هم غذا بخورند. آنها گفته‌اند که می‌خواهند میراث پو زیونا را حفظ کنند. 

",arts,
264,"
همشهری آنلاین: این محوطه در اسکندریه قرار دارد و تابوت سنگی، مشخصا دست نخورده بود و قرار بود برای نخستین ‌بار در آن باز شود. اما به محض باز شدن، چنان بوی وحشتناکی از آن بیرون زد که دانشمندان مجبور شدند مدتی آنجا را ترک کنند. بعدا مشخص شد که این بو به‌خاطر مایع کثیفی است که در تابوت رخنه کرده است.

بیشتر بخوانید:



دانشمندان اسرار ابوالهول را کشف کردند

کشف اسرار تیره‌ترین رودخانه دنیا


این مایع، به‌ نقل از وزارت فرهنگ مصر، آب و فاضلاب زیرزمینی بوده که وارد تابوت شده است. دانشمندان البته در این آب کثیف، اسکلت‌های 3 انسان را هم کشف کردند. 

",arts,
265,"
همشهری آنلاین: الکساندر پیشچف که کاملا تصادفی و بدون هیچ ایده قبلی، بلیت شرکت در بخت‌آزمایی را خریده، اعتراف کرده که اصلا به این مسئله فکر هم نمی‌کرده اما وقتی از کنار یک دستگاه رد می‌شده، بلیت را خریده است. بعدا که او بلیت را خراش داده و شماره را چک کرده، در کمال ناباوری متوجه شده 5 میلیون دلار برنده شده است.

بیشتر بخوانید:



خانه‌تکانی مرد آمریکایی را میلیونر کرد

دختر خردسال، با خوش‌شانسی در جنگل پیدا شد


او گفته چنان از این پول شگفت‌زده شده که هنور اصلا نمی‌داند نمی‌خواهد با آن چه کند. او گفته است: «اصلا انتظارش را نداشتم. من بلیت را به صاحب فروشگاه نشان دادم و او به من گفت که واقعا برنده شده‌ام.»



",arts,
266,"
همشهری آنلاین: به دنیا آوردن نخستین نوزاد برای هر مادری در هر جای دنیا سخت و نگران‌کننده است، اما در حال حاضر، غزه و شرایطی که ارتش مهاجم در آن رقم زده، کابوسی تمام‌عیار برای مادران پا به ‌ماه است. بیمارستان‌ها، از پیکر شهدا و مجروحان لبریز شده و عملا چیزی به نام بخش زایمان وجود ندارد، اما بزرگ‌ترین مشکل، زنده ماندن است؛ صدها هزار نفر از مناطق شمالی غزه که تحت یورش شدید نظامیان اسرائیل است، به سمت جنوب فرار کرده‌اند و بسیاری، مجبور شده‌اند کیلومترها با پای پیاده راه بروند. در میان این افراد، زنان باردار زیادی هم بوده‌اند. کفیه، مادر جوان 24ساله فلسطینی که همین هفته گذشته نوزادش را در بدترین شرایط ممکن به دنیا آورده یکی از این زنان بوده است؛ «باید می‌دویدیم و از جایی به جایی دیگر پناه می‌بردیم. هر جا که فکر می‌کردیم امن است، بمباران می‌شد. وضعیت برای نوزاد متولد نشده‌ام بی‌نهایت خطرناک بود و من خیلی می‌ترسیدم.»

بیشتر بخوانید: 



غزه از فضا؛ تصویر ویرانی محله ها

آرمان فلسطین، بر دیوارهای اروپا


او بعد از اینکه نتوانست در چند بیمارستان بستری شود، سرانجام در یک مرکز درمانی و آن هم در شرایط بسیار بد فرزندش را به دنیا می‌آورد. از آنجا که دارو و امکانات پزشکی بسیار کم است، مسکن‌ها فقط به مجروحانی که به‌شدت به آنها نیاز دارند، داده می‌شود و کفیه، مثل خیلی دیگر از مادران پا به ماه، مجبور شده بدون داروی مسکن فرزندش را به دنیا آورد. اوضاع چنان وخیم است که برخی مادران، فقط به فکر زنده ماندن نوزادانشان هستند و در چند مورد، مادران گفته‌اند روی بچه‌هایشان حتی اسم هم نگذاشته‌اند. سازمان بهداشت جهانی می‌گوید که بیش از نیمی از بیمارستان‌های غزه به ‌خاطر کمبود سوخت، آسیب وارده، حملات اسرائیل و ناامنی، فعالیت ندارند. سامان ملل تخمین زده است که 50هزار زن باردار، گرفتار جنگ شده و با وجود شرایط وخیم در بیمارستان‌ها، انتظار می‌رود که هر روز حدود 180زایمان انجام شود. بسیاری از زنان باردار به‌خاطر اینکه بیمارستان‌ها پر از مجروح هستند و سوخت، امکانات و داروهای کافی ندارند، از زایمان ایمن محروم هستند. به همین‌خاطر در چند هفته اخیر، مادرانی بوده‌اند که نوزادانشان را در جاهایی مثل مدارس به دنیا آورده‌اند و تازه وقتی که نوزاد متولد می‌شود، مشکلات بعدی هم نمایان می‌شوند. دسترسی به آب سالم بزرگ‌ترین چالش است و همین، روی کیفیت زندگی تازه‌ مادران و نوزادانشان اثر می‌گذارد. اولا که 2 هفته پیش نوزادش را در یک بیمارستان به دنیا آورده به بی‌بی‌سی گفته است: «ما اصلا آب نداریم. شیر هم برای بچه پیدا نمی‌شود. شرایط توالت‌ها هم غیرقابل تحمل است.» این چشم‌انداز، با توجه به اینکه حتی بیمارستان‌ها هم دیگر از حملات نظامی در امان نیستند، بدتر هم شده و حالا بیم آن می‌رود که نوزادان و مادران بیشتری به این خاطر، آسیب جدی ببینند. 

",arts,
267,"
همشهری آنلاین: این درخت که گفته می‌شود 337سال عمر دارد، روزگاری در بیرون از ساختمان کناری‌اش قرار داشته. آن ساختمان که خودش هم یک سازه کهن به‌شمار می‌رفته، در دوران عثمانی برو و بیایی داشته و محل اقامت تاجران و سربازان بوده است. با این حال در سال 2004، آن ساختمان قدیمی ویران شده تا جایش یک بنای نو ساخته شود. بیشتر بخوانید:



عکس | تنهاترین گوسفند جهان تغییر چهره داد


نزدیکی بیش از حد درخت به بنا، در کار ساخت اختلال ایجاد کرده بود اما سازندگان، به سن بالا و حضور دائمی درخت احترام گذاشتند و به‌جای اینکه آن را قطع کنند، درخت را به بخشی از فضای ساختمان اضافه کردند و عملا ساختمان را به دور آن ساختند. این ساختمان، به‌خاطر اینکه سازندگانش به این درخت و حق حیات آن احترام گذاشته‌اند به شهرت رسیده و در فضای مجازی بحث زیادی درباره آن مطرح است. بسیاری از توریست‌ها هم که به منطقه ساروهان در ترکیه می‌روند، به قصد دیدن این همنشینی زیبا، به این ساختمان هم سری می‎زنند.



",arts,
268,"
همشهری آنلاین: بنای کهن صومعه‌ ساکای که حدود هزار سال پیش در تبت ساخته شده، مهم‌ترین مرکز مکتب ساکای از بودائیسم تبتی است. این صومعه، بخشی از یک محوطه بزرگ‌تر و مهم‌تر است که در طول زمان، نه فقط اهمیت خود را از دست داده که بخش اعظم بناهایش از بین رفته است. بنای فعلی، در سال 1268میلادی در دل صومعه قدیمی احداث شده و تا امروز پابرجا مانده است. این بنا که در منطقه ساکای در تبت قرار دارد، بارها مورد بازسازی و نوسازی قرار گرفته تا به شکل امروز رسیده است. سلسله‌های زیادی آمده‌اند و رفته‌اند و هر رفت‌وآمدی آسیبی به این محوطه و بناهایش زده است.

بیشتر بخوانید:



دانشمندان اسرار ابوالهول را کشف کردند

اسرار امواج شگفت‌انگیز در چین


اما آنچه امروزه مورد توجه قرار گرفته، نه خود بنا و آیینی است که در آن شکل و اوج گرفته، بلکه گنجینه مکتوبات آن است. این گنجینه، اهمیت تاریخی و فرهنگی زیادی دارد؛ چون برخی از قدیمی‌ترین آثار هنری و کتیبه‌ها و کتاب‌های تبتی در میان آنها وجود دارد. در دوران پرآشوب و ویرانگر انقلاب فرهنگی در چین، صدها راهب مجبور شدند که این صومعه را ترک کنند. در آن زمان، بخش زیادی از بناهای این صومعه از بین رفت و محوطه از رونق افتاد. از آن اتفاق مهیب، حالا چند دیوار قدیمی و چند راهب پیر و انبوهی کتاب و دست‌نوشته برجامانده است. اینکه این گنجینه در طوفان‌های سیاسی از بین نرفته یک معجزه است و اینکه آنها به شکل مطلوب حفظ شده‌اند از آن هم تعجب‌آورتر است. با توجه به وضعیت صومعه، این گنجینه عملا در فراموشی و در گوشه‌ای رها شده و نه فقط انگیزه‌ای برای حفظ آن نبوده که نیروهای اقتصادی و منابع مالی هم در کار نبوده است. با این حال در قفسه‌های بلند و خاک خورده دیوارهای بلند و قدیمی کتابخانه این مجموعه به نام لاخانگ شمپو، همچنان ده‌ها هزار دست‌نوشته و کتاب روی هم تلنبار شده‌اند؛ از کتاب‌هایی که جنس جوهر نوشته‌های‌شان از طلاست گرفته تا طومارهایی که طول‌شان 3متر و عرض‌شان نیم متر است.



برخی از این کتاب‌ها، همچنان صحافی آهنی خود را هم حفظ کرده‌اند. گفته می‌شود حدود 48هزار جلد کتاب در این کتابخانه است و یکی از آنها چنان بزرگ است که وزن آن 500کیلوگرم است. خبر خوش این است که در سال‌های اخیر این کتاب‌ها مورد توجه قرار گرفته و نگهداری از آنها جدی‌تر شده است. جدا از کاغذ و شیرازه، محتوای این کتاب‌ها هم مورد توجه زیادی قرار گرفته است. گفته می‌شود تنها حدود 5درصد از کتاب‌های این کتابخانه ترجمه و تفسیر شده است. برخی منابع گفته‌اند که عمر محتوای برخی از کتاب‌ها، به 6هزار سال پیش برمی‌گردد و اگر ترجمه شود و مطالبش در اختیار قرار بگیرد، بسیاری از رازهای دنیای باستان کشف خواهد شد.

",arts,
269,"
به گزارش همشهری آنلاین، وقتی ۱۳ اسفند ماه ۱۴۰۱ خبر انتصاب مرضیه برومند به عنوان مدیرعامل جدید خانه سینما اعلام شد شاید اهالی سینما تا حدودی نفس راحتی کشیدند چون بعد از استعفای منوچهر شاهسواری و کش و قوس‌های فراوان ۶ ماهه بالاخره فردی برای مدیریت این خانه پردردسر و پرماجرا انتخاب شده بود که تصور می‌شد به دلیل روحیه جنگندگی، اقتدار و صراحتی که دارد تاحدودی می‌تواند از پس مشکلات عدیده ای که گریبان خانه سینما را گرفته است، بربیاید و با تدبیر فضای اتحاد را بین صنوف برقرار و تعارضاتی را که بین خانه سینما و سازمان سینمایی وجود دارد، حل کند.

مرضیه برومند نام و چهره شناخته شده‌ای چه در میان اهالی هنر و چه عموم جامعه است؛ هنرمندی که از نگاه سینمادوستان خالق آثار ماندگاری در حوزه سینمای کودک و حتی بزرگسال است و آثارش از «شهر موش‌ها» و «قصه‌های تابه‌تا» و «خونه مادربزرگه» گرفته تا «آرایشگاه زیبا» و «هتل» همچنان در یاد و خاطره مردم باقی مانده است. اما اهالی رسانه و سینماگران شاید مرضیه برومند را به شیوه دیگری به یاد بیاورند زنی مستقل و مقتدر که صراحت کلام همیشگی اش باعث شده همیشه حرف دلش را بزند و از مواضعش کوتاه نیاید.

از خانه عروسک تا خانه سینما

برومند همچنین از هنرمندان فعال و شناخته شده عرصه تئاتر عروسکی است و به گفته بسیاری از فعالان این حوزه همچون یک مادر برای تئاتر عروسکی دل می‌سوزاند. او قبل از قبول مدیرعاملی خانه سینما با فضای مدیریت و چالش‌های پذیرش یک مسئولیت سنگین بیگانه نبود، برومند علاوه بر مدیریت خانه عروسک، تجربه دبیری پانزدهمین و هفدهمین جشنواره نمایش‌های عروسکی تهران-مبارک را هم عهده دار بوده است که تلاش کرد دراین ۲ دوره جان تازه ای به تئاتر عروسکی ببخشد و پیگیر مطالبات جامعه تئاتر عروسکی باشد که البته پیگیری همین مطالبات و مشکلاتی که در جهت استقلال دبیری جشنواره با آن روبه رو شده بود برومند را در دوره پانزدهم جشنواره تا مرز استعفا هم برد که البته این استعفا از طرف علی مرادخانی معاون هنری وقت پذیرفته نشد و برومند با وعده حل مشکلات که معاون هنری قولش را به او داده بود بر مسند خود ماندگار شد و اتفاقاً تلاش کرد جشنواره متفاوتی را هم برگزار کند و در این راه موفق هم عمل کرد.

اما مشکلاتی که خانه سینما با آن دست و پنجه نرم می‌کند بسیار ریشه دارتر و پررنگ‌تر از مشکلات اهالی تئاتر عروسکی است. برومند زمانی که پیشنهاد مدیرعاملی خانه سینما را پذیرفت، نمی‌دانست که با چه چالش‌هایی هم در خود بدنه این جامعه صنفی و هم در تعارض با وزارت ارشاد و وزارت کار روبرو خواهد بود.

برومند در نشست رسانه‌ای که خرداد ماه با اهالی رسانه برگزار کرد؛ مشکلات ساختاری، تشکیلاتی و اداری، بیکاری و عدم امنیت شغلی، عدم ارتباط و انسجام انجمن‌های خانه سینما با یکدیگر، مشکلات مالی، بلاتکلیفی و ناتمام ماندن برنامه‌های مهم خانه سینما، درگیر شدن خانه سینما با مسائل و مشکلات روزمره و غفلت از امور زیربنایی را به عنوان ضعف‌های این نهاد صنفی از نگاه خود عنوان کرد.

تصاویر بیلبورد یک سریال جدید حادثه آفرید ؛ تبری که سقوط کرد! + فیلم

حجم بزرگی از نامه برای سفارت‌ها و ویزا

وی گفت: زمانی فضای خیلی صمیمانه‌ای در این خانه وجود داشت ولی در این مدت من مشغول رسیدگی به درخواست‌های مالی، وام و نیز حجم بزرگی از نامه برای سفارت‌ها و ویزا بودم. بجز این‌ها مشکلات مالی بسیار جدی است و من به‌خاطر این وضعیت مدتی است شب‌ها قرص آرامبخش می خورم، واقعیت این است که ما شاه نشینان هنوز نتوانستیم حقوق ماه گذشته کارکنان خود را بدهیم. بودجه‌ای که سازمان سینمایی می‌دهد بسیار اندک است؛ بودجه‌ای که سهم ما و سهم فرهنگ است. بودجه ما مستقیم برای هزینه‌های جاری صرف می‌شود. من مرضیه برومند یزدی هستم ولی اصلاً خسیس نیستم ولی در این مدت مدام همه چیز را بررسی می‌کنم که چطور خرج می‌شود. بودجه ما نصف شده و با این تورم به یک چهارم رسیده و با این کارها اصلاً نمی‌توان برنامه‌های کلان را پیش برد.

برومند مشکلات دیگری هم پیش رو داشت از مسموم بودن فضای سینما به دلیل راه افتادن جنبش «می‌تو» در آغاز فعالیتش و در ادامه ممنوع‌الفعالیت شدن برخی از هنرمندان و انتظاراتی که از خانه سینما برای ورود به این مسائل می‌رفت تا اختلاف با سازمان سینمایی بر سر ماهیت سینما که سال‌هاست در جریان است و از همه مهم‌تر وضعیت اساسنامه خانه سینما که مدت هاست درباره اصلاح و به‌روز شدن آن حرف و حدیث وجود دارد.

برومند در همین نشست رسانه‌ای اش درباره این مساله با لحن طنز همیشگی‌اش عنوان کرد: اساسنامه خانه سینما «اسمشو نبر» (نام شخصیتی در یکی از آثار برومند) شده‌است و تا اسم آن می‌آید، برخی فکر می‌کنند یک چیز مخملی کودتا طور است، در صورتی که باید اساسنامه خانه سینما به‌روز شود. سر این موضوع با دولت قبلی و فعلی هم شرایطی وجود داشته و انگار نوعی توهم توطئه پیش می‌آید.

حفظ شأن سینما و سینماگران

برومند در گفت‌وگویی که در زمان مدیریتش بر خانه سینما با یکی از روزنامه‌ها داشت نیز در پاسخ به پرسشی مبنی بر اینکه مساله معیشتی هنرمندان بزرگترین چالش پیش رویش در خانه سینما است، گفت: مساله معیشتی خیلی مهم است، اما مهمترینش نیست چون مهمترین مساله این است که سینما شانیت خودش را به دست بیاورد و شانیتش حتماً وابسته به شانیت سینماگران است. کارگردان‌های درجه یک، بازیگران، مؤلفان، هنرمندان، اندیشمندان، عوامل تولید و … همگی در این مساله نقش داشتند که ما یک سینمای درخشان در سطح دنیا داشته باشیم. ما در جهان حرف برای گفتن داریم و سینمای ما در منطقه اصلاً قابل قیاس با سینمای مثلاً ترکیه نیست. بنابراین من می گویم که سینما باید شانیت خودش را پیدا کند و وقتی این اتفاق افتاد اهالی سینما هم حتماً شأن خود را پیدا می‌کنند.

وی ادامه داد: متأسفانه من به عنوان مرضیه برومند نه مدیرعامل خانه سینما معتقدم که جریانی از سال‌ها قبل چه در خارج از کشور و چه داخل کشور شروع شد که می‌خواهند اصلاً ما نباشیم. این ۲ گروه به نظر می‌رسد هدف مشترک دارند و اصلاً نمی دانم چطور می‌شود تندروهای خارجی و تندروهای داخلی جفتشان یک هدف داشته باشند و جفتشان می‌خواهند به این نقطه برسند که مثلاً من نباشم، خانم معتمدآریا نباشد، پرویز پرستویی نباشد بنابراین شرایط را یک جوری به قول فرانسوی‌ها «پروواکه» می‌کنند تا ما حذف شویم. بنابراین من می گویم مهمترین وظیفه‌ای که ما پیش رو داریم این است که نگذاریم حذفمان کنند. چون ما اتصال مردم به حاکمیت هستیم. منظورم این نیست که می‌خواهیم به زور مردم را به حاکمیت وصل کنیم، نه شاید اشتباه گفتم. بلکه ما میانجی هستیم و باید بحران‌ها و شکاف‌ها را ترمیم کنیم و حرف مردم را به گوش مسئولان برسانیم.... متأسفانه مسئولان ما بدسلیقه و کج سلیقه هستند چون هرچه کارهای بد می‌کنند خوب بُلد و پررنگ می‌شود اما بلد نیستند دوتا کار خوبی را که می‌کنند، تبلیغ و آن را رسانه‌ای کنند.

استعفایی که تصمیمش از قبل گرفته شده بود

با این اوصاف اهالی رسانه می‌دانستند قبل از اینکه در ۱۶ آبان ماه استعفای مرضیه برومند رسانه‌ای شود او از چند ماه قبل قصد استعفا داشت و حتی در نشست رسانه‌ای اش هم به این مساله اشاره کرده بود. طبق گفته خود برومند او از ۱۰ مهر ماه استعفای خود را به هیأت مدیره خانه سینما اعلام کرده بود یعنی ۱۹ روز بعد از اینکه فرهاد توحیدی که پیش از این به عنوان دبیر جشن خانه سینما معرفی شده بود با انتشار متنی در صفحه مجازی خود از این سمت کناره‌گیری کند.

توحیدی در متن استعفایش که خطاب به محمدمهدی عسگرپور نوشته بود بر مساله اختلاف نظر میان صنوف سینمایی تاکیده کرده و در بخشی از این نامه آورده بود: «تاریخچه برگزاری ۲۲ دوره گذشته اما نشان می‌دهد که برگزاری آنها همواره متأثر از حوادث روز بوده است نیک آگاهید که برخی از صنوف مؤثر خانه سینما موافق برگزاری دوره بیست و سوم نیستند و بیم آن می‌رود که تداوم اقدامات اجرایی به بروز دودستگی و رویارویی میان اصناف خانه سینما منجر شود.

به گواه بیست و اندی سال فعالیت صنفی این جانب همواره مانع یکپارچگی سازمانی در عین وجود اختلاف نظر بوده‌ام بنابراین اجازه می‌خواهم با تشکر از حمایت‌های همه جانبه جنابعالی و هیأت مدیره و مدیرعامل محترم استعفای خود را از دبیری رویداد دوره بیست و سوم تقدیم کرده و آرزو کنم در آستانه تأسیس خانه سینما انسجام و همدلی میان اصناف خانه سینما پایدار باشد.»

در واقع برخلاف آنچه که ممکن است از بیرون به نظر برسد استعفای مرضیه برومند به دلیل اظهاراتش درباره مشارکت سینماگران در مقابله با اسرائیل در ۲۶ مهر ماه و مراسم تشییع پیکر داریوش مهرجویی و همسرش وحیده محمدی فر و واکنش‌های مغرضانه‌ای که به صحبت‌های او شد، نبود چون مشکلاتی که در طول این چند ماه در خانه سینما وجود داشت در زمان مدیریت برومند «سخت و پیچیده‌تر» شده بود.

برومند دلیل استعفایش را این‌طور عنوان کرده است: «ناتوانی من در درک پیچیدگی‌ها و تناقض‌های درونی خانه سینما که در لغو رویداد سالانه موسوم به جشن سینما خود را نشان داد و هم‌چنین خودداری سازمان سینمایی از پرداخت‌های به موقع تکلیفی به دلایل مختلف مزید بر علت شد و احساس کردم بودن من دیگر نه تنها ثمر ندارد بلکه ممکن است به این نهاد صنفی با ارزش و یگانه آسیب وارد کند، بنابراین استعفای خودم را تقدیم کردم و قول دادم تا تاریخ بیستم آبان همچنان خانه سینما را اداره کنم و به قولم عمل کردم. برای خانه و خانواده پرافتخار سینما آرزوی سلامتی و موفقیت می‌کنم و همچنان در خدمت مردم و فرهنگ و هنر این سرزمین هستم.»

در واقع برومند ترجیح داد عطای مدیرعاملی خانه سینما را به لقایش ببخشد تا عمر فعالیت اولین مدیرعامل زن خانه سینما به کمتر از یک سال برسد. البته بعید نیست فشارهایی که به خاطر اظهاراتش درباره جنگ با فلسطین به او وارد شد و شاهد بودیم برخی جریانات سینمایی از همین اظهارات سوءاستفاده کرده و دست به تسویه حساب شخصی با این هنرمند زدند که در ادامه منجر به توضیح برومند درباره صحبت‌هایش شد، در استعفایش بی تاثیر نبوده باشد.

اصلاً خانه سینما مدیرعامل می‌خواهد؟

ابوالحسن داوودی کارگردان و تهیه‌کننده سینما که چندی است مسئولیت دبیری شورای عالی تهیه‌کنندگان را نیز برعهده دارد در گفت‌وگو با یکی از روزنامه‌های کثیرالانتشار درباره وضعیت این روزهای خانه سینما گفته است:

«خانه سینما در موقعیتی کاملاً بحرانی قرار گرفته است، به‌طوری‌که کمترین بی‌تدبیری در ادامه سیاست‌گذاری‌های آن ممکن است منجر به روندی شود که برای این نهاد یگانه صنفی عمیقاً خسارت‌ساز باشد، تا جایی که حتی بسیاری از تحلیل‌های جریان افراطی ضد سینما و خانه سینمای مستقل جامه عمل بپوشد و آن آرزویی که سال‌ها مبنی بر منفعل کردن و نهایتاً از بین رفتن آن داشتند، کلیدش زده شود. سالیان سال است این مطلب را تکرار می‌کنم که اگرچه از ابتدا خانه سینما ساختار معیوبی داشته و در تمام این سال‌ها هم یا فرصتش پیش نیامده یا عزمش که - با تعامل غیر انحصارطلبانه دولت با صنف - راه چاره‌ای برای این ساختار معیوب سنجیده شود و با خیرخواهی به مشکلات آن رسیدگی شود، اما در مقابل خانه سینما هم همواره از توان لجستیکی برخوردار بوده که در موارد بحران، با وجود عسر و حرجی که متحمل شده و البته در صورت مدیریت باتدبیر، فراگیرتر و ماندگارتر و قدرتمندتر هم شده است.

الان دیگر به‌خصوص با رویکرد این دوره از حاکمیت فرهنگی و جنس رفتار و کردار صرفاً متکی بر تهدید و نه تعامل، فرصت از این حرف‌ها گذشته است اما می‌خواهم با تاکید بگویم دوستان هیأت رئیسه در مسئولیتی که برعهده دارند نباید دیگر کوچک‌ترین اشتباهی کنند و دوباره خانه سینما را در آزمونی که از آن ناموفق بیرون آمدند، قرار دهند. به اعتقاد من خانه سینما تا اطلاع ثانوی به مدیرعامل نیاز ندارد و با سرپرستی موقت نیز می‌تواند به کار خودش ادامه دهد و معضل حاکم را بشکند. هیأت‌مدیره فعلی بر خلاف آنچه جریان‌های فکری و سیاسی تندرو رسانه‌های افراطی و موافق سینمای ایزوله شده می‌گویند و تبلیغ می‌کنند، نسبتاً معقول و با کمترین مساله و حاشیه پیش رفته و کارش را انجام داده است...

به نظر من خانم مرضیه برومند با خلوص و ایثار کامل پا به این عرصه گذاشت، اما به دلیل اینکه به روحیه کار در خانه سینما آشنا نبود و با ساز و کار ساختار این نهاد صنفی آشنایی نداشت، نتوانست آنچه را که می‌اندیشید محقق کند باز هم می‌گویم برای اینکه خانه سینما در شرایط حاضر دوام بیاورد و از این بحران گذر کند، تنها به یک سرپرست نیاز دارد. شاید در این شرایط بهترین گزینه هم خود عسگرپور باشد، فکر می‌کنم او در شرایط فعلی بهتر از دیگران می‌تواند فضای اتحاد را در درون صنف حفظ کند که این مهم‌ترین عامل بقای خانه است، خانه سینما در حال حاضر با هیچ سینماگر چهره و سلبریتی به جایی نمی‌رسد، چه بسا وضعیت آن به مراتب ملتهب‌تر هم بشود.»

البته از اظهارات داوودی چند روز بیشتر نگذشته بود که هیات رییسه خانه سینما تصمیم گرفت مدیرعامل جدید را معرفی کند و بر این اساس علی دهکردی که خودش سابقه صنفی دارد و از اعضای هیات رییسه است به عنوان مدیرعامل جدید خانه سینما معرفی شد. باید دید خانه سینما چطور قرار است با بحران‌های ادامه دار گذشته و اتفاقات پیش رو کنار بیاید و بالاخره کِی قرار است جامعه اصناف سینمای ایران از مشکلاتی که سال هاست با آن دست و پنجه نرم می‌کند، رهایی یابد.

",arts,
270,"
به گزارش همشهری آنلاین، لیلی عاج که سال گذشته در چهل و دومین جشنواره فیلم فجر دیپلم افتخار بهترین کارگردانی فیلم اول را دریافت کرد، درباره نوع پرداخت به قهرمان زن قصه‌اش در این فیلم گفت: گاهی در یک فیلم شخصیت اصلی زن است و نویسنده، مردی در این فیلم قرار می‌دهد تا بار قصه را بین آنان تقسیم کند. من قصد نداشتم ثریا را تغییر دهم. وفادار به این بودم که قصه یک مادر را تعریف کنم و هیچ دخل و تصرفی در آدم های اطراف ثریا نداشته باشم.

این کارگردان ادامه داد: ژاله صامتی انتخاب اول من بود. درست است که موقع نوشتن فیلمنامه خیلی به این فکر می‌کردم که چه کسی ثریاست. خیلی‌ها هم با من حرف می‌زدند اما من فاکتورهای ذهنی زیادی داشتم؛ دنبال مادری بودم که فارغ از ایدئولوژی و نگاه سیاسی و فقط مادر باشد.

وی افرود: مادری که وقتی نگاهش می‌کنیم با همه مشخصاتش ایرانی است. در عین حال توانمندی خانم صامتی خیلی برای من مهم بود. ترکیب این دو مهم بود که هم توانایی اجرای نقش یک مادر را داشته و همین‌طور بازیگر خوبی باشد. فکر می‌کردم باید قصه مادری را تعریف کنیم که در یک بیابان گیر کرده و چشم انتظار دیدن فرزندش است. قصه کسی که بچه اش را که سال‌هاست ندیده پشت دیوارهای اشرف استعاج درباره تمرکز بر قصه ثریا و کمبود خرده پیرنگ‌ها در فیلم گفت: هر رویکرد روایی، چالش‌هایی دارد. چون یک قهرمان داشتم ترجیح دادم راوی دوربین اول‌شخص باشد؛ یعنی هر کس وقتی حضورش معنا پیدا می‌کند که در ارتباط با ثریا باشد. هیچ دوربینی نداریم که ثریا آنجا نباشد و این محدودیت هم ایجاد می‌کرد.

تصاویر چهره متفاوت علی مصفا در یک سریال گانگستری | شب به خیر گل‌های قشنگ من...+ فیلم



این فیلمساز تاکید کرد: فکر می‌کردم باید قصه مادری را تعریف کنیم که در یک بیابان گیر کرده و چشم انتظار دیدن فرزندش است. قصه کسی که بچه اش را که سال‌هاست ندیده پشت دیوارهای اشرف است و فیلم تماما درباره او باشد که چه می‌کند و چگونه برای دیدن بچه‌اش تلاش می‌کند.

عاج درباره امتناع خانواده‌ها از پرداخت به جزئیات این مساله گفت: من با مادرانی که در کمپ آزادی بودند و همین‌طور با کسانی که از اشرف فرار کردند، حرف زدم. خیلی از این مادران با من به عنوان کسی که به خانه آنها می‌رود و با آنان حرف می‌زد صحبت می‌کردند اما تمایل نداشتند این مساله به عنوان فیلمی در سینماها پخش و بخشی از زندگی خصوصی آنان و خط قرمزهایشان نمایان شود.

وی خاطرنشان کرد: بارها پیش آمد با خانواده‌ای صحبت کنم اما هفته بعد تماس می‌گرفتند و از من می‌خواستند که بخشی از توضیحات را حذف کنم چرا که نگران تفکری بودند که مردم راجع‌شان داشتند.

وقتی فضولات گاو به سمت خانواده های اسرای اشرف پرتاب می‌کردند! 

کارگردان سرهنگ ثریا با اشاره به حساسیت موضوع گفت: شاید در حال حاضر نگاه نسل جدید به این قضیه مثل دهه ۶۰ نباشد اما همچنان حساسیت وجود دارد. مثلا برادر یکی از کاراکترهای ما که از شمال به سازمان جذب شده بود، می‌گوید: ما سری در سرها داشتیم، اما تا فهمیدیم برادرمان به اشرف رفته، از آن وقت فضولات گاو به سمت خانه ما پرت می‌کردند و رفتار همه با ما تغییر کرده بود. برخورد افراد جامعه در دهه ۶۰ به گونه‌ای بود که دوست نداشتند روایت‌هایشان با جزئیات و آشکار ذکر شود. خودشان می‌گفتند این بچه‌ها کاری کردند که کسی ما را دوست نداشته باشد. به عبارتی اینها مادرانی هستند که از فرزندانشان دور هستند اما به خاطر عملکرد بچه‌هایشان جایگاه اجتماعی هم ندارند و کسی با آن‌ها همذات‌پنداری ندارد و به سراغ‌شان نمی‌رود.

مادران فردی منافق تربیت نکرده بودند

این کارگردان، مادران را مبری از این مساله دانست و گفت: بخش زیادی از این بچه‌ها نرفته‌اند که جذب سازمان شوند، بلکه یا می‌خواستند به صورت مخفیانه از کشور خارج شوند یا به صورت اتفاقی جذب سازمان شده‌اند. در حقیقت به گونه‌ای نبوده که مادران نقشی در این مساله داشته باشند و فردی منافق و با ایدئولوژی منحرف تربیت کرده باشند.

عاج ضمن اشاره به ویژگی‌های مادرانه اثر گفت: به لحاظ زنانه فقط یک مادر می‌فهمد ثریا چه می‌گوید، چراکه از بچه‌شان دریغ شدند و این دلتنگی بدی است. در شرایطی که فقط در دو کانکس در بیابان و پشت دیوار اشرف زندگی می‌کرده‌اند، تنها یک مادر دوام می ‌آورد. خواهر یا برادر در نهایت باید به روال عادی زندگی برگردد ولی هیچ‌کس جز مادر آنجا نمی‌ماند و شرایط را تحمل نمی‌کند.

وی افزود: از این رو مطمئن بودم که زاویه دید من باید ثریا و اول شخص باشد. اینها موتور محرکی بودند که باعث شدند قصه را فقط مادرانه انتخاب کنم.



بازی ژاله صامتی مستحق سیمرغ بود

کارگردان سرهنگ ثریا درباره همکاری با ژاله صامتی گفت: صامتی بازیگر درجه یکی است در خیلی از سکانس‌ها جلوی دوربین گریه نمی‌کرد؛ مثل سکانسی که پشت فنس‌ها می‌گوید: امیرعلی بیا دیگر طاقت ندارم. خانم صامتی پشت دوربین گریه می‌کرد و ما اکثرا صبر می‌کردیم حالش خوب شود و به سراغ پلان بعدی برویم. او کنترل‌شده بازی می‌کرد و همراه و با تمرکز بود. نمونه بارزی از بازیگری که تمام جهان را پشت در می‌گذاشت و سر صحنه می‌آمد.

عاج تاکید کرد: ژاله فهم درست و دقیقی از ماجرا داشت و من فقط می‌گفتم چه فهم و تخیلی از فضا دارم و باقی‌اش تجربه و تمرکز و بازی درخشان او است. با خودم می گفتم بازی ژاله به قدری درخشان است که قطعا سیمرغ به او تعلق می‌گیرد.

تمام تمرکزم بر این بود که این فیلم شبیه تئاتر نشود

کارگردان نمایش بابا آدم درباره تفاوت مدیوم تئاتر و سینما گفت: من نمایش هم که کار می‌کنم، نمی‌توانم در سالن بمانم. هرکس نسبت به چیزی که خلق می‌کند وسواس دارد. فکر می‌کنم اگر دوباره سرهنگ ثریا را خلق کنم، بهتر شود. خیلی مهم است که وقتی از تئاتر به سینما می‌آیید، تیمی با شما همراه باشند. از اینکه همه به یک خانمی که از تئاتر آمده اعتماد می‌کنند، حس دل انگیزی به من منتقل شد.

عاج درباره نقدی که به سرهنگ ثریا و شیوه روایت تئاتری آن می‌شود، گفت: عده‌ای در نقد سرهنگ ثریا می‌گویند که کارگردان، تئاتری بزرگ را کارگردانی کرده. من برای این که این اتفاق نیفتد، عامدانه و با ترس‌ولرز تلاش و تمرکزم روی این بود که هر سکانس به سینما نزدیک‌تر باشد تا به تئاتر.



کاراکترها شبیه خانواده‌ها بودند نه خود آن‌ها

برنده جایزه گوهرشاد در چهل‌ویکمین جشنواره فیلم فجر ادامه داد: قصه‌ها در فیلم هم نقشی در پیرنگ دارند، هم در بخشی با تخیل نویسنده ترکیب شده‌اند. من دوست داشتم وقتی خانواده‌ها قصه را می‌شنوند، بگویند چقدر این کاراکتر شبیه من است. در عین حال که برای آنان آشناست، قصه آنان نباشد.

عاج افزود: این خانواده‌ها به قدری مشکل داشتند که به لحاظ انسانی درست نبود داغ دیگری بر دل آنان گذاشته شود. شاید این عدم‌پرداخت به جزئیات، قصه را در خرده پیرنگ‌ها لاغر کرده اما وفاداری خودم نسبت به قولی که به آنان داده بودم، برایم مهم‌تر بود.

این کارگردان درباره جدیدترین اثر سینمایی خود گفت: کار جدیدم، فضای بسیار متفاوتی از سرهنگ ثریا دارد و به زودی کلید می‌خورد. سرهنگ ثریا نخستین ساخته سینمایی لیلی عاج در مقام کارگردان است که از ۱۰ آبان ماه اکران خود را آغاز کرده است.

",arts,
271,"
همشهری آنلاین - شقایق عرفی نژاد: سریال‌هایی مثل «سرگذشت ندیمه» بر اساس رمانی به همین اسم از مارگارت اتوود، اشیای تیز (shorp objects) بر اساس رمانی با همین اسم نوشته گیلین فلین، دروغ‌های کوچک بزرگ (big little lies) بر اساس رمانی از لیان موریاتی و مشهورترین‌ترین آنها سریال بازی تاج و تخت (game of thrones) بر اساس رمان ترانه یخ و آتش نوشته آر. آر. مارتین، از جمله سریال های موفقی هستند که بر اساس رمان ساخته شده‌اند. با رونق شبکه خانگی و سریال‌سازی برای پلتفرم‌ها در ایران هم سریال‌هایی بر اساس رمان‌های ایرانی ساخته شده‌اند که مخاطب هم از آنها استقبال کرده است:



یاغی، موفق در شروع، ناامید کننده در پایان

اولین سریالی که در شبکه نمایش خانگی با اقتباس از یک رمان ساخته شد، سریال یاغی بود. یاغی بر اساس رمان «سالتو» نوشته مهدی افروزمنش، ماجرای نوجوان حاشیه‌نشینی بود که حتی شناسنامه هم ندارد. این سریال به کارگردانی محمد کارت و با بازی پارسا پیروزفر، طناز طباطبایی، مهدی حسینی و...با استقبال بسیار خوب مخاطبان مواجه شد. درباره آن در شبکه‌های اجتماعی صحبت می‌شد، در باره شخصیت‌ها نظر می‌دادند و حدس و گمان‌هایی در باره ادامه داستان مطرح می‌شد.

سریال اما چندان وفادار به رمان نبود. البته در روند تبدیل رمان به سریال، گسترش دادن داستان و اضافه کردن شخصیت طبیعی است. به خصوص در مورد رمان‌های ایرانی که شخصیت محور و بدون داستان‌های فرعی و پیچیده هستند، این گسترش داستان و شخصیت‌ها برای تبدیل به سریال حتما لازم است.

از طرف دیگر گونه‌های مختلف اقتباس وجود دارند و اقتباس وفادارنه فقط یکی از آنهاست. سریال فارغ از اقتباس موفق یا ناموفق از رمان، شروع گیرایی داشت و با ریتمی‌ تند، توانست مخاطب را به تماشای بقیه قسمت‌ها وادار کند. هرچند قسمت‌های پایانی چنگی به دل نمی‌زدند، اما آنچه بسیار مورد نقد قرار گرفت و برخلاف شروعش، نتوانست راضی‌کننده باشد، پایان بندی سریال بود. یاغی در یک پایان‌بندی عجولانه (که البته در سریال‌سازی ما بسیار مرسوم است) فقط داستان را تمام کرد. این اتفاق نارضایتی نویسنده رمان را هم در پی داشت. مهدی افروزمنش در یک گفت‌وگو در باره کتابش گفته بود من ربطی به یاغی ندارم و توضیح داده بود که معمولا بهتر است که کارگردان با نویسنده مشورت کند تا به تمام لایه‌های داستان دست یابد، اما این اتفاق برای یاغی نیفتاد و به همین دلیل من هیچ دخلی با سریال یاغی ندارم.





زخم کاری، موفقیتی که تکرار نشد

زخم کاری به کارگردانی محمدحسین مهدویان، که این روزها فصل دوم آن در حال انتشار است، اقتباسی است از رمان «بیست زخم کاری» نوشته محمود حسینی‌زاد. این رمان در باره افراد ثروتمند و بانفوذی است که در شرکت‌های مختلف فعالیت‌های گسترده دارند ...

خود رمان، بر اساس نمایشنامه مکبث ویلیام شکسپیر نوشته شده است؛ مکبث قدرت‌طلبی که وفاداری عمیقش به شاه هم باعث نشد، در برابر وسوسه قدرت تسلیم نشود. او شاه را می‌کشد و قدرت را مصادره می‌کند. اما آنچه بعد از به تخت نشستن او اتفاق می‌افتد زنجیره‌ای است از قتل و خونریزی و خفقان. آنقدر خون ریخته می‌شود که لیدی مکبث که خودش مکبث را وسوسه کرده بود شاه را بکشد، دچار جنون می‌شود. در نهایت شاهزاده جوانی که استحقاق این جایگاه را دارد، مکبث را می‌کشد و بر تخت می‌نشیند.

در زخم کاری مالک مکبث‌وار و با تحریک همسرش سمیرا، صاحب هولدینگ را می‌کشد و بعد از آن قتل‌های دیگری را هم مرتکب می‌شود. اما این تمام ارتباط مکبث و زخم کاری است. در مکبث مسئله اصلی شاه خوب/شاه بد است. زمانی که «شاه خوب» به قتل می‌رسد و قدرت به «شاه بد» می‌رسد، کشور در یک کابوس فرو می‌رود. با کشته شدن شاه بد و رسیدن شاه خوب است که آشفتگی از بین می‌رود و ثبات برمی‌گردد. مسئله جنون قدرت است که باعث می‌شود مکبث از هیچ جنایتی حتی کشتن زن و کودک، ترس نداشته باشد. در زخم کاری اما مسئله پول و فساد اقتصادی است. 

سمیرای زخم کاری اگر مشکل جدی روانی پیدا می‌کند (که البته در فصل دوم چندان هم مطرح نیست) به دلیل مرگ فرزندش است. لیدی مکبث اما درست برخلاف مکبث که هرچه پیش می‌رود بیشتر تشنه خون می‌شود، از خونریزی پشیمان می شود، پاپس می‌کشد و روانش از هم می‌پاشد.

فصل دوم هم اقتباسی است از هملت شکسپیر؛ پسری که می‌خواهد انتقام خون پدرش را بگیرد. پدر هملت، پادشاه دانمارک، توسط برادرش به قتل می‌رسد و روح پدر، از این قتل و خون به ناحق ریخته‌اش به پسر خبر می‌دهد و از او می‌خواهد انتقامش را بگیرد. هملت برمی‌آشوبد و می‌خواهد از عمو و مادرش که بعد از مرگ پدرش با او ازدواج کرده، انتقام بگیرد. اما تردید می‌کند. در انتها اما او در مسابقه شمشیربازی که پادشاه برایش تدارک دیده عمویش را می‌کشد، مادرش با جام زهر کشته می‌شود و خودش با شمشیر زهرآلود کشته می‌شود. در نهایت هم پادشاه جوان دیگری از راه می‌رسد.

نمایشنامه هملت هم باز ماجرای پادشاه خوب است که قتلش تاوان زیادی دارد. علاوه بر آن تردید هملت مهم است که همیشه در نقدها و نوشته‌ها به آن اشاره شده است؛ شکی فلسلفی که باعث می‌شود انتقام گرفتن را به تأخیر بیندازد.

در زخم کاری ۲ میثم، پسر مالک، که گمان می‌کند پدرش به قتل رسیده، در جست‌وجوی قاتل است و از ارتباط مادرش با صاحب فعلی هلدینگ که به زعم میثم قاتل پدرش است، عذاب می‌کشد. اما مثل مکبث که در فصل اول از آن اقتباس شده بود، اینجا هم فقط همین خط داستانی وام گرفته شده و تفکر و ایده نمایشنامه در کار دیده نمی‌شود.

مالک به هیچ وجه بی‌گناه نیست و با یک قتل که خودش انجام داده و قتل‌های دیگری که به دستورش انجام شده، نمی‌تواند جایگزینی برای پادشاه خوب نمایشنامه هملت باشد. از طرف دیگر میثم هم قرابتی با هملت جز این که می‌خواهد انتقام قتل پدرش را بگیرد، ندارد.

اما در باره اقتباس از رمان ۲۰ زخم کاری هم در فصل اول که سریال بر پایه رمان پیش رفته، خط و ربط محکم‌تری وجود دارد. همین هم باعث شد سریال پربازدیدی باشد. اما در فصل دوم که دیگر اقتباس از رمان نیست، سریال دچار آشفتگی شده است، شخصیت‌ها با بیننده ارتباط برقرار نمی‌کنند و داستان جذابیتش را از دست داده است. این‌هاست که باعث شده تماشاگران به جای دنبال کردن داستان، از حضور کم جواد عزتی (و نه حتی مالک)، در سریال گلایه کنند. ، هرچند در مورد فصل یک هم تفاوت‌های زیادی بین رمان و سریال وجود دارد.

محمود حسینی زاد، نویسنده رمان در گفت وگویی در باره این اقتباس و تفاوت‌ها در مصاحبه‌ای گفته است: «اگر بخواهیم وجوه تصویری را بین رمان و این سریال برقرار کنیم من خیلی زیاد نمی‌بینم. چون وقتی رمان یا داستانی را می‌نویسید روی اجزای آن جزء به جزء فکر می‌کنید؛ درواقع بر شخصیت‌سازی‌ها، فضاسازی‌ها، مکان‌های داستان‌ و این‌ مسائل فکر می‌کنید. ممکن است که یک کارگردان داستان شما را تغییر دهد اما انتظار داریم که آن جزئیات دیگر حفظ شده باشد.»





نگاهی به تصویر زنان در سریال‌های شبکه نمایش خانگی ؛ از شهرزاد تا سمیرا | این زن ها جور دیگری زندگی می‌کنند

شبکه نمایش خانگی در پاییز ۱۴۰۲ از «دفتر یادداشت» تا «داوین‌چیز» و «شریک جرم» | رضا کیانیان، رضا عطاران و سام درخشانی تا لیلا حاتمی، سارا بهرامی و هانیه توسلی




سریال های دیگری که در راهند

این دو سریال تنها سریال‌هایی نیستند که بر اساس رمان فارسی در شبکه نمایش خانگی ساخته شده اند. سال ۱۴۰۰ علی سرابی قرار بود سریال «خون خورده» را با اقتباس از رمان خون خورده مهدی یزدانی خرم بسازد که رویتی است از زندگی پنج برادر گم شده در شهرهای تهران، آبادان، مشهد و بیروت در دهه ۶۰. البته تا امروز خبر دیگری از ساخت این سریال منتشر نشده است.

سریال «سووشون» کار نرگش آبیار هم بر اساس رمان سووشون سیمین دانشور در حال آماده‌سازی است که از پلتفرم‌های نمایش خانگی پخش خواهد شد. به نظر می‌رسد کارگردانان و سازندگان سریال‌ها از اقتباس ادبی استقبال می‌کنند، اما مسئله مهمی‌ که وجود دارد و باعث می‌شود در این کمبود داستان و قصه تعداد اقتباس‌ها زیاد نباشد، مسئله بودجه است. برای خرید امتیاز یک رمان برای اقتباس مبلغی به مراتب بیشتر از دستمزد یک نویسنده فیلمنامه باید پرداخت شود که باری تهیه کنندگان به صرفه نیست.









",arts,
272,"
به گزارش همشهری آنلاین به نقل از روابط عمومی صداوسیما، این سریال روایت زندگی دختری به نام نجوا دانشجوی نخبه در حوزه برنامه‌نویسی رایانه است که به دلیل کنجکاوی و دانش فوق‌العاده خود ارتباطات گسترده‌ای در فضای وب پیدا کرده و معتقد است مرگ دوست صمیمی‌اش که به تازگی در یک سانحه از دنیا رفته، تصادف نبوده و ارتباط مستقیمی‌با یک شبکه مخفی خرابکارانه اینترنتی به نام ارغوان دارد.

نجوا به دنبال پیدا کردن مدارکی علیه شبکه ارغوان در فضای دارک وب شروع به برقراری ارتباط می‌کند. از سوی دیگر گروهی از نیروهای امنیت سایبری با رهبری مامور زبده‌ای به نام حسام در ماموریتی به اسم شهباز سال‌هاست به دنبال کشف هویت گرداننده اصلی شبکه ارغوان هستند.

نویسندگی این مجموعه تلویزیونی را مینا خدیوی برعهده داشته و آرش مجیدی، علیرضا آرا، رضا داودنژاد، میلاد میرزایی، مهدخت مولایی، نیما نادری، فاطیما بهارمست، غزال نظر، سیروس همتی، پاوان افسر، مهسا باقری، مریم سرمدی، رحمان باقریان، سیامک اشعریون، ابتسام بغلانی، فیلیپ ساپرکین، یوفی تیان و... در این سریال ایفای نقش کرده اند.

سریال «شهباز» از فردا پنجشنبه، ۲۴ آبان هرشب ساعت ۱۹ از شبکه تهران پخش می‌شود و بازپخش آن ساعت ۲۳ خواهد بود. سریال «شهباز» اولین بار بهمن ۱۴۰۱ همزمان از دو شبکه یک و تهران به روی آنتن رفت.







",arts,
273,"
همشهری آنلاین: رسانه‌های تبلیغاتی بازوی اصلی ارتباط بین کسب‌وکار و مخاطب هدف است و می‌توان گفت بدون آن‌ها، هیچ فعالیتی در زمینه بازاریابی ثمر نخواهد داد. این موضوع را در سینما نمی توان نادیده گرفت. فقدان تبلیغ تولیدات سینمایی در تلویزیون که می توان گفت بزرگترین و تاثیرگذارترین محل تبلیغ برای فیلم های سینمایی است؛ باعث شده که زمینه تبلیغات فیلم ها در ایران به گونه دیگری رقم بخورد. در حال حاضر فیلم هایی که در نوبت اکران و در زمان اکران خود هستند، به شبکه های خارجی متوسل شده اند موضوعی که ابتدا از سوی مسئولان وزارت ارشاد سخت گیری هایی مبنی برای پخش تبلیغ فیلم ها در شبکه های خارجی صورت گرفت، اما ادامه تبلیغات در این شبکه ها نشان می دهد که پخش تیزر فیلم های ایرانی در حال اکران بی تاثیر در جذب مخاطب سینما نبوده و نیست؛ از نمونه های آن می توان به «فسیل»، «نارگیل دو» اشاره کرد و جالب تر این که دیگر فیلم ها نیز تبلیغات خود را همچنان ادامه می دهند اما دریغ از تبلیغ فیلم ها در رسانه ملی ...

 در این میان، برخی از سازندگان سینما به این موضوع اکتفا نکرده اند و به دنبال خلاقیت در تبلیغات محیطی هستند. این نوع تبلیغات محیطی به چند سال اخیر بر نمی گردد. از اولین تبلیغات محیطی فیلم ها می توان به دهه ۷۰ و فیلم «دختری در قفس» اشاره کرد؛ زمانی که فیلم اکران شد، قفس بزرگی که عکس بازیگر اولش داخل آن بود در خیابان ها گردانده می شد! در دهه ۸۰ هم برخی از جوانان با پلاکاردهای در خیابان ها و کنار سالن های سینما فیلم های در حال اکران را تبلیغ می کردند یا بازیگران با حضور در گیشه سینما سبب جلب توجه و حضور تماشاگران به سینما می شدند. البته مدل تبلیغاتی در سینمای جهان استفاده از کاراکترهای یک فیلم سینمایی در مراسم افتتاحیه آن سابقه ای بسیار طولانی دارد و معروفترین آنها را می توان سری فیلم‌های «جنگ ستارگان» جورج لوکاس دانست که با پوشیدن لباس و گریم هم شکل شخصیت‌هایی چون «چوباکا» و «دارت ویدر» در مراسم فرش قرمز حاضر می‌شوند، این سنت تا به امروز هم ادامه داشته است. و یا با کراکترهای انیمیشنی که لباس آنها را کسانی پوشیده اند کارناوال راه می اندازند و فضایی مفرح و جذاب را برای حاضرین فراهم می کنند.



 سال ۹۷ بود وقتی «به وقت شام» ابراهیم حاتمی کیا به اکران درآمد. چند بازیگر با هیئت داعشی و مسلح در طبقات پاساژ کوروش به راه افتاده و با همان لحن وحشی های داعشی جملاتی را با خشم بیان می‌کردند، زنان و کودکان با چهره های وحشت زده و جیغ و فریاد های بی امان نظم کل پردیس را بهم ریخته بودند و خانم جوانی از هوش رفت و البته برخی از عکس سلفی می گرفتند. حالا همزمان با اکران فیلم «سرهنگ ثریا» لیلی عاج در سینماها حضور مجاهدین خلق و رژه آنها در خیابان های پایتخت دیده می شود. این اتفاق در چهارراه کودک اتفاق افتاد و به نظر تیم تبلیغاتی «سرهنگ ثریا» این نوع تبلیغ را برای فیلم جذاب دانستند... البته برای تبلیغ؛ سازمان اوج با وزارت کشور مکاتبات رسمی را انجام داده است. سازمانی که پیشتر برای «به وقت شام» هم داعشی ها را روانه پاساژ پرجمعیت کرده بود.

",arts,
274,"
به گزارش همشهری آنلاین، چند هفته‌ای است که از شروع اکران «بچه زرنگ» می‌گذرد و در این مدت استقبال از آن با توجه به شرایط سینما قابل توجه بوده است. این فیلم توانست عنوان پرفروش‌ترین فیلم کودک تاریخ سینمای ایران را با جذب چندین هزار مخاطب به سینماها، اختصاص دهد. حتی عنوان دومین گیشه‌دار را می‌توان به این انیمیشن داد که به رقیب جدّی کمدی‌های سینما تبدیل شده است.

«بچه زرنگ» چگونه این «بچه زرنگ» سینما شده مورد بحث‌مان شد؛ دوبله کودک چه تفاوتی با دوبله‌های دیگر دارد را تورج نصر خیلی خوب پاسخ داد؛ کسی که مخاطبین حتماً‌ صدایِ زیبای شیپورچی او را به یاد دارند. از مشکلات دوبله هم صحبت شد.

درست است که جامعه کودکان و نوجوانان ایران نسبت به دهه‌های گذشته کوچک‌تر شده، اما هنوز هم وقتی انیمیشن یا فیلمی با موضوع کودک، داستانی سرراست و پرداختی درست داشته باشد، مخاطب حداکثری را جذب می‌کند. «بچه زرنگ» محصول شرکت هنر پویا، این روزها یکه تاز فیلم‌های کودک در سینماها است و بچه‌ها به همراه خانواده و یا در قالب اردوهای مدرسه به تماشای آن می‌نشینند. این فیلم، ماجرایی ابرقهرمانی، یک دغدغه ملی و یک مضمون مذهبی را با هم ترکیب کرده و داستانی را روایت می‌کند که برای بچه‌ها جذاب است. از نظر تکنیک و صداپیشگی هم «بچه زرنگ» در سطح قابل توجهی قرار دارد.

ماجرا چیست؟ پسر کوچکی به نام محسن عاشق ابرقهرمان‌ها است. او در طول یک سفر کوتاه به جنگل ابر در مازندران، با یک ببر آشنا می‌شود که از دست شکارچیان غیر قانونی در حال فرار است. محسن ببر را در صندوق عقب ماشین پدرش مخفی کرده و به تهران می‌آورد. محسن توانایی صحبت کردن با حیوانات را دارد و همین باعث می‌شود ببر با او ارتباط برقرار کند و مدتی در اتاق او پناه بگیرد. با حضور ببر در شهر تهران، اوضاع به هم می‌ریزد و محسن در تلاش است که این حیوان را به محل زندگی‌اش برگرداند. اما این تصمیم سخت، زندگی تحصیلی و خانوادگی این پسر را دگرگون می‌کند. او به جنگل پا می‌گذارد و علاقه‌اش به ابر قهرمان‌ها او را به سمت نجات حیوانات در حال انقراض از دست شکارچیان غیرقانونی می‌کشد. این خلاصه داستان فیلم «بچه زرنگ» است.

صداهایی که می‌شنویم نیز در نوع خودش جالب توجه است؛ هومن حاجی عبداللهی با لهجه مازندرانی به جای کاراکتر «ببری» حرف زده است. سعید شیخ‌زاده سرپرست گویندگان گروه «بچه زرنگ» است و سایر کاراکترهای فیلم بر عهده صداپیشگان شناخته شده عرصه دوبله است. صدای شخصیت محسن بر عهده مینا قیاس‌پور است که معمولاً صداپیشگی شخصیت کودکان را برعهده دارد. همچنین جواد پزشکیان، ژرژ پطرسی، تورج نصر، اردشیر منظم و… دیگر صداپیشگان این فیلم به حساب می‌آیند.

دیگر بازیگرانی که در این فیلم به عنوان صداپیشه حضور دارند. هدایت هاشمی و میرطاهر مظلومی هستند. مظلومی که سال‌ها است دوبله و بازیگری را همزمان انجام می‌دهد به کار خود اشراف کامل دارد و نقش منفی اصلی فیلم را برعهده دارد.

حامد جعفری تهیه‌کننده در ادامه صحبت‌هایش به این نکته اشاره کرد: ما یک خط فکری را در استودیوی هنر پویا دنبال می‌کنیم. هنرپویا تقریباً سال ۸۵-۸۶ شکل گرفت و سال‌ها انیمیشن را به عنوان یک خدمت ارائه می‌کرد. اولین بار ما سال ۱۳۹۱ یک انیمیشن سینمایی تولید کردیم و با مخاطب در سینمای برج میلاد و در جشنواره فیلم فجر فیلم را دیدیم. در قدم بعدی یک برنامه‌ریزی کردیم طی ۱۰ سال به این نقطه برسیم که هر سال یک انیمیشن برای بچه‌ها داشته باشیم.

جعفری تأکید کرد: در گام نخست «فیلشاه» را تولید کردیم. وقتی ساخت «بچه زرنگ» را شروع کردیم یک توقفی دادیم تا با توجه به ایرادات و رفع نقاط ضعف دوباره تولید را از سربگیریم. چون یکسری اشکالی را مخاطب به ما گوشزد می‌کند که وظیفه ما است به عنوان کمپانی به آن‌ها توجه کنیم و به اعتماد مخاطبان‌مان اعتنا کنیم. لذا آمدیم پروژه را یک بار دوباره اصلاح کردیم بعضی از بخش‌های آن را بازطراحی، برخی را حذف و تغییر دادیم و نهایتاً به نسخه‌ای رسیدیم که در طول این مدت تغییراتی کرد. بالأخره آن را صیقل دادیم و این بچه زرنگی شد که امروز در سینمای ایران با آن مواجهیم.



بهنود نکویی کارگردان «بچه زرنگ» در جلوی دوربین تسنیم این‌چنین گفت: من الان قریب به دو دهه است در حوزه انیمیشن فعالیت می‌کنم؛ جذابیتی که همیشه انیمیشن داشته به گونه‌ای برگرفته از ذهن کودکان است؛ چون شما می‌دانید کودک تجسم می‌کند و سپس اشکال فانتزی را ترسیم و در واقع نقاشی می‌کند. احساس می‌کند این اشکال کارتونی روح و حرکت پیدا می‌کند برای آنها خیلی جذاب است.

او همچنین اشاره کرد: یک مسئله مهم در انیمیشن این است که شما با یک تیم چند ۱۰ نفره برای مدت طولانی سروکار دارید. در واقع کارگردانی در انیمیشن به ارتباط مداومی که با یکسری بخش فنی و هنری داشته باشید برمی‌گردد. آرتیست‌ها و هنرمندان این بخش را در تایم طولانی رهبری کنید و بتوانید این چیزی که مدنظر تیم کارگردانی و استودیو هست را در این مسیر به آن نقطه‌ای که مدنظر است برسانید.

تورج نصر به عنوان گوینده این انیمیشن نیز جلوی دوربین تسنیم به این نکته اشاره کرد: به عنوان گوینده انیمیشن یک کسی مدام کار کودک انجام می‌دهد مخاطب زیاد دارم در تاکسی، خیابان و جای عمومی مرا می‌بینند از من می‌خواهند برای فرزندشان صدای شیپورچی را دربیاورم و من این کار را با افتخار انجام می‌دهم. چون به جای همه کاراکترهایی که در انیمیشن حرف زدم شیپورچی دنیای دیگری دارد و واقعاً این کاراکتر را دوست دارم.

وی افزود: در انیمیشن «بچه زرنگ» یکی از صداهای جالب برایم بابای خرگوشه بود که همیشه این نوع کاراکترها جذاب‌اند. (در اینجا صدایِ بابای خرگوشه را جلوی دوربین دوبله می‌کند و با عبارت اینکه اگر جای (مخاطب) بودم این سفر را می‌رفتم.)

بهنود نکویی در بخشی دیگر از صحبت‌های خود به محصولات جانبی انیمیشن اشاره دارد: خود انیمیشن یک محصول تک بُعدی نیست محصولات جانبی رفتارهایی که اطراف یک فیلم انیمیشن صورت می‌گیرد خیلی در جذب مخاطب تأثیرگذار است. خیلی اوقات در کمپانی‌های باسابقه، قبل از اینکه پخش و اکران شود شخصیت‌ها در قالب عروسک و محصولات جانبی از لوازم‌التحریر گرفته تا حوزه اسباب‌بازی زودتر از آن ارائه و عرضه می‌شود.



او سپس به معرفی دو کاراکتر ببری و بچه زرنگ با در دست داشتن عروسک‌هایش می‌پردازد. نکویی درباره کاراکتر ببری گفت: نمونه کاراکتر ببری در داستان با یکسری از اتفاقات مواجه می‌شود از مسیر عادی‌اش خارج بشود. کاراکترش به خاطر این خز و مو خیلی برای ما چالش برانگیز بود. حفظ این فرم مو در مجموعه کار و اینکه وقتی کاراکتر دست و پایش جا به جا می‌شود باز موها به هم نریزند و این تراکم از مو در کار و نورپردازی‌اش بتواند حسّ درست را به کاراکتر بدهد این یک چالش فنی و دردسرسازی بود که با تیم خوبی که داشتیم خوشبختانه توانستیم این چالش را پشت سر بگذاریم.

نکویی با اشاره به معرفی کاراکتر محسن افزود: کاراکتر محسن را که به اسم بچه زرنگ می‌شناسید کاراکتر اصلی داستان است؛ از موقعی که این لباس ابرقهرمانی را به تن می‌کند گویی تحولی درونی در او شکل می‌گیرد. چرا که ابتدا در داستان طور دیگری او را می‌بینیم اما در ادامه از شخصیت قهرمان در ذات خودش می‌رسد و تغییری از لحاظ شخصیتی و تربیتی در آن صورت می‌گیرد اما در عین حال همان کاراکتر شرّ و شیطان باقی می‌ماند.

حامد جعفری تهیه‌کننده انیمیشن «بچه زرنگ» با ارائه آماری از محصولات جانبی این پویانمایی، تأکید کرد: در «بچه زرنگ» آمدیم یک مجموعه پیوست فرهنگی برای آن ایجاد کنیم آنجایی که بچه قلابش به این قهرمان گرفت وقتی در عالم واقع بیاورد و وجودش داشته باشد و آن را لمس کند. کودک وقتی با یک انیمیشن روبرو می‌شود با شخصیت‌های آن فیلم ارتباط می‌گیرد و دوست دارد این شخصیت‌ها را در ادامه روزمرگی‌اش داشته باشد؛ ما حدوداً ۴۰۰ محصول در بخش‌های مختلف برای این کار طراحی کردیم. چه در قالب یک عروسک ساده و چه در قالب لوازم‌التحریر، خوراکی‌ها و حوزه چاپ و کتاب و همچنین بازی‌های مختلف همه طراحی شده است.

او با اشاره به فروش ۱۲ میلیارد خاطرنشان کرد: خوشبختانه با کانون پرورش فکری کودکان و نوجوانان ارتباط برقرار کردیم که یک تعامل طرفینی بین‌مان شکل گرفت؛ می‌خواستیم از این ارزش افزوده که سال‌ها در این حوزه کودک انجام داده بودند و تجربه‌های موفق و غیرموفقی که داشتند برای این کار استفاده کنیم، لذا این کمک کرد در وهله اول ۱۴، ۱۵ محصولی تولید کنیم که در بازار موفق باشد و حدود ۱۲ میلیارد در همین یک ماه قبل محصولات «بچه زرنگ» فروش داشته باشند.



تهیه‌کننده این انیمیشن همچنین با اشاره به کاندید شدن «بچه زرنگ» در بخش‌های مختلف جشنواره فیلم فجر، تأکید کرد: در «بچه زرنگ» به اینجا می‌رسیم داوران این را قضاوت کنند در همه بخش‌هایی که با فیلم‌های رئال داشته با فیلم‌های رئال رقابت می‌کند و در همه بخش‌ها کاندید می‌شود و در نهایت سیمرغ بهترین فیلم از جهت اینکه تهیه‌کنندگی به نمایندگی از همه عوامل این جایزه را می‌گیرد.

",arts,
275,"
به گزارش همشهری آنلاین، سابقه آرمان خوانساریان در ساخت فیلم کوتاه و کیفیت آثارش این توقع را ایجاد می‌کرد تا اولین فیلم بلند او هم اثری باشد که توجه‌ها را به خود جلب کند. هرچند معتقدم که هیچ‌وقت نباید ساخت فیلم کوتاه را به ‌عنوان تجربه‌ای برای ساخت فیلم بلند درنظر گرفت.

چراکه فیلم کوتاه خود یک رسانه مستقل است و ارزش‌های مختص به خودش را دارد اما در هر صورت از آنجا که این اتفاق در فرایند فعالیت کسانی که فیلم کوتاه می‌سازند رخ می‌دهد، بنابراین روی نکته فوق را درخصوص کیفیت فیلم‌های کوتاه آرمان خوانساریان تاکید کردم.



خوانساریان فیلمی ساخته است که در شرایط امروز سینما، فضاسازی و لحن متفاوتی در مقایسه با سایر فیلم‌های این دوره دارد. «جنگل پرتقال» توجه مخاطب جدی را به نکات خاصی جلب می‌کند که در آنچه ما از آن به ‌عنوان سینما یاد می‌کنیم المان‌ها و عناصر مهمی به حساب می‌آیند.

فیلم «جنگل پرتقال» ریتم مناسبی دارد. اساسا باید تاکید شود که در تحلیل فیلم‌ها نباید از اصطلاحات ریتم تند و یا کند استفاده کرد. «ریتم مناسب» وجود دارد و جهان و روایت فیلم تعیین می‌کند که باید دارای چه ریتمی باشد. رسیدن به ریتم مناسبی که از آن یاد می‌شود نیازمند نوعی تسلط روایی و توانایی است که برخی از فیلمسازان به آن دست پیدا می‌کنند. این نکته جزو نکات کلیدی محسوب می‌شود که از آن به ‌عنوان کارگردانی نام برده می‌شود.

شخصیت‌های این فیلم، حتی شخصیت‌های فرعی آن به مدد بازی‌های خوب بازیگرانش که هم از توانایی بازیگران و هم کارگردانی جزئی‌نگر و آشنا با زبان سینمای فیلم نشأت گرفته است، به خوبی شناخته می‌شوند. پروراندن به اندازه و قابل ارتباط شخصیت‌ها در یک فیلم گام مهمی در کارگردانی یک فیلم محسوب می‌شود. مخاطب در شخصیت‌های اصلی این فیلم، زوایا، اکناف، تجربه‌ها، هراس‌ها و تروماهای روحی‌شان را خیلی خوب درمی‌یابد. می‌شود گفت مخاطب به ‌نوعی در زندگی آنها حضور پیدا می‌کند. تاکید بر این امر نه تنها درمورد دو بازیگر اصلی که درباره بازیگران فرعی هم مصداق دارد.



مخاطب درون جنگل پرتغال حضور دارد

برای مثال دانشجوی جوان در حیاط دانشگاه؛ هرچند نقش کوتاهی دارد، اما این حضور، تغییر نسل از دوره سهراب به دانشجوی جوان و موکدا تغییر دوره‌ای که گذشت به دوره فعلی را در یک ایجاز مناسب و به ‌طورکامل به بیننده منتقل می‌کند دانشجوی جوان تعاریفی می‌کند که تمایزات دوره خودش با سهراب را نشان می‌دهد. نشان می‌دهد این نسل در روابط اجتماعی چقدر رها و آزاد است که با یک آشنایی ساده، دانشجوی قدیمی را به یک مهمانی دعوت می‌کند. مهمانی که خیلی شکل رایجی ندارد و این نسل با فضاهای مختلف برگزار می‌کنند.

شخصیت فرعی دیگری در فیلم حضور دارد که استاد قدیمی دانشگاه و آدمی با ویژگی‌های خاص است و آقای داوود فتحعلی‌بیگی آن را بازی کرده‌اند او یعنی استاد کریمی، در صحبت‌هایی که سهراب با دانشجوی جدید استاد کریمی دارد و دیالوگ‌های پینگ‌پونگی که درباره او شکل می‌گیرد از این استاد به جای تیپ‌های رایج نوعی کاراکتر می‌سازد و قبل از اینکه او وارد روایت تصویری و قاب شود بخش عمده‌ای از شخصیت‌اش شناخته می‌شود. این اتفاق به مدد بهره بردن دقیق از ایجازی است که آن را روایت مینی‌مالیستی و شناخت موازی شخصیت غایب یاد می‌شود. دعوت کردن غافلگیرانه استاد کریمی از سهراب برای صرف ناهار در تناقض با تعاریف از شخصیت سختگیرانه اوست و این تناقض از او شخصیتی شبیه کاراکتر می‌سازد.

مهمانی دانشجویان فعلی در بخشی از فیلم شکل می‌گیرد و سهراب دعوت به آن را اجابت می‌کند؛ فضاسازی و شخصیت‌پردازی این مهمانی با لحن و یکدستی فیلم همراه و متجانس نیست. یعنی پذیرش تغییر لحن، فضا و آدم‌ها کمی برای من به‌عنوان مخاطب، راحت نبود؛ به‌خصوص این که در مهمانی دعوایی بر سر یک نام هم شکل می‌گیرد و یک دانشجو به‌تندی راجع به رابطه سهراب و هژیر صحبت و او را متهم به جعل عنوان می‌کند؛ به عقیده من لحن این اتفاقات و فضای ساخته شده با مابقی فیلم سنخیتی ندارد.

رابطه سابقی بین سهراب و مریم با کیفیت خاص خود در فیلم معرفی و این کیفیت در ادامه فیلم تعریف می‌شود. حدود نیمه فیلم یک غافلگیری اتفاق می‌افتد که خیلی خوب است و مقدمات خوبی برای این غافلگیری چیده شد. در این بخش از فیلم مسائلی قدیمی بعد از سال‌ها مطرح و کشف می شود که برای مخاطب تازه است. البته وزنه این کشف و غافلگیری برای یکی از کاراکترها سنگین‌تر است. چون اطلاعات کمتری دارد. نکته مهم بخش غافلگیری این است که این دو آدم پس از آن دیگر افراد قبل از این موقعیت نیستند. یعنی این رویارویی باعث می‌شود ما ببینیم که سهراب، سهراب قبلی نیست و مریم هم همین‌طور؛ در واقع هرکدام تبدیل به کنش‌مندانی می‌شوند که تصمیماتی را می‌گیرند. تاکید می‌کنم کنش‌گر نه، کنش‌مند.

در بخش کارگردانی، نوعی سادگی تعمدا رعایت شده بروز آن در دکوپاژ فیلم وجود دارد. کارگردان نخواسته است با یک دکوپاژ پر از پلان‌ها و زوایای متقاطع توانایی خود را به‌ رخ بکشد. به هر اندازه‌ای که نیاز بوده پلان را گرفته است. کاملا مشخص است که کارگردان به این نوع دکوپاژ مسلط بوده اما روایتی که دوست داشته است ایجاب نمی‌کرده حتما نماها را خیلی اصطلاحا خرد کند. این یکی از نکات قابل ارزش کارگردانی است که اولین کار خود را ساخته است. عموما کارگردان‌های اول می‌خواهند توانایی‌های فنی خود را نشان دهند. اما خوانساریان خود را کنترل و به اصطلاح می‌توان گفت که پرهیزکاری کرده است. این پرهیزکاری در کارگردان‌هایی وجود دارد که از یک مرز پختگی عبور کرده‌اند.



لحن و روایت جذاب فیلم

ما کارگردان‌هایی داریم که کارهایی با دکوپاژ پیچیده ساخته‌اند اما بعد از آن به پختگی و ساده‌گی در کار خود رسیده‌اند. علیرضا داودنژاد مثال خوبی است. این پختگی بعد از طی کردن یک دوره کلنجار رفتن با عناصر سینما پدید می‌آید. این نکته در فیلم بسیار مهم بود که آرمان خوانساریان در اولین فیلم خود به دنبال این سادگی جذاب بوده است.

نام این سادگی، نابلدی نیست بلکه سادگی بعد از پختگی است. لحنی که فیلم و شخصیت‌پردازی آن دارد و فضایی که ساخته، نشان می‌دهد کارگردان کار خود را بلد بوده و عامدانه از آن عبور و با لحنی یکدست و ساده اثرش را روایت کرده است. این لحن مطابق با قصه‌ای است که آن را روایت می‌کند. یعنی این آدم‌ها و روابط بین آنها ایجاب می‌کردند که این نوع روایت انتخاب شود. این یک هوشمندی است؛ به خوانساریان باید تبریک گفت که در کار اول خود متوجه شده قصه آدم‌های فیلم چه لحن و روایتی را طلب می‌کنند و آن را انتخاب و اجرا کرده است.

آدم‌هایی که در فیلم می‌بینیم تیپ نیستند، شخصیت‌اند. عموما نقش‌های کوتاه در فیلم‌ها تیپ هستند مثلا در بیمارستان، پزشکان و پرستاران، در کلانتری‌ها افسرها و... . کاراکتر آنجایی از تیپ جدا می‌شود که به‌ واسطه کار خود تماشاگر را غافلگیر کند. آدم‌های این فیلم در نقش‌های فرعی تیپ نیستند و کاراکترند. مثلا صحبت‌هایی که درباره استاد قدیمی دانشگاه می‌کنند، تصوری در ذهن ما می‌سازد که تیپیکال است. اما استاد رفتاری توام با شوخ‌رفتاری دارد که در ذهن مخاطب وجود نداشته است و با همین روش تبدیل به شخصیت می‌شود. این کاراکترسازی‌ها از عناصر سخت سینماست و باید کارگردانی قوتی داشته باشد تا کاراکترهای فرعی را طوری طراحی کند که به آنچه در فیلم دیده می‌شوند تبدیل شوند.

یکی دیگر از این کاراکترها «رضا بهبودی» است. بهبودی بازیگر بسیار بسیار خوبی است که مهجور مانده است. تئاترهای او و خیلی از فیلم‌های او را بایستی با دقت تماشا کرد تا متوجه توانایی‌های او شد. رضا بهبودی تیپ آدمی که در شمال خانه‌اش را به مسافران اجاره می‌دهد را به کاراکتر تبدیل کرده است.

کجا؟ جایی که یکی از بهترین کنایه‌های فیلم را می‌سازد. این کنایه خیلی زیباست. جایی که به سهراب می‌گوید: «برای دیدن دریا گردن خود را ۹۰ درجه بچرخان تا دریا را ببینی». این کنایه گزنده و در عین حال زیبایی است. هنگام اجرا تصور می‌کنید که بهبودی واقعا اهل آن منطقه است. رفتار او با پسرش، دستپاچگی‌اش، استرس از دست دادن مسافر و کم شدن امتیازش در سایت و... . همه این موارد را در یک مجموعه و در مدت زمانی کوتاه ارائه می‌دهد. این نوع پکیج‌های بازیگری جز از بازیگران قوی و باسوادی مثل رضا بهبودی برنمی‌آید.

در ادامه باید یاد کرد از فیلمبرداری مسعود امینی‌تیرانی که هر جا کجا حضور داشته باشد فرد موثری است و در این فیلم هم به فضاسازی مطلوب کارگردان کمک بسزایی کرده است.

پایان سمبلیک!

پایان فیلم مقداری سمبلیک است و زمانه فعلی ما از دوره سمبلیک بودن عبور کرده است. البته باید تفاوت سمبل و شمایل و نمایه را بدانیم. اساسا کاربرد نشانه‌ها (سمبل‌ها) برای برقراری ارتباط بین سازنده فیلم و مخاطب درنظر گرفته می‌شوند و از همین رو وقتی نشانه‌ها خوب وفکر شده طراحی شوند، زیبا روایت خواهند شد.

در پایان فیلم سهراب با جاده‌ای مواجه می‌شود که با تکه‌سنگ‌هایی مسدود شده است. این صحنه به اصطلاح سمبل گل‌درشتی محسوب می‌شود. سمبل نباید خیلی گل‌درشت باشد چراکه قراردادی بین کارگردان و مخاطب است و رابطه ارگانیک و دال و مدلولی با بقیه فیلم ندارد. این سنگ‌چینی برایم سمبل خیلی جذابی نبود. اگرچه کارکرد خود را در فیلم داشت. اما همان‌جا که سهراب مدرک تحصیلی باد برده خود را می‌گیرد، سمبل بسیار زیباتری است و روی آن بیشتر فکر شده است. سهراب در این سکانس از مسیری صعب به سوی نقطه اول می‌رود اما دیگر آن آدم ابتدای فیلم نیست. هر چند مدرک تحصیلی خود را در دست دارد اما اتفاقاتی را تجربه کرده و مسائلی را فهمیده است که ایجاب می‌کنند دیگر سهراب قبل از سفر نباشد.

قبل از این هم فیلم‌های کوتاه آرمان خوانساریان را دنبال می‌کردم و اطمینان داشتم که آثار خوبی از او خواهیم دید؛ خوشحالم که یک فیلم سینمایی بلند خوب از او دیدم. معمولا نکاتی هم که به‌عنوان نقد بیان می‌شوند گاهی اوقات نظری و گاهی سلیقه‌ای است. اما در این اظهار نظر سعی کردم نکاتی را درخصوص فیلم «جنگل پرتقال» مطرح کنم.

دختر و پسری که برای خوشگذرانی به عروسی‌های مردم می‌روند + عکس

",arts,
276,"
به گزارش همشهری آنلاین، در آستانه پخش قسمت اول سریال «هفت» به کارگردانی کیارش اسدی‌زاده، صحنه هایی از حضور علی مصفا در این سریال که درونمایه‌ای جنایی و مافیایی دارد منتشر شد. نیکی کریمی، رضا کیانیان، هانیه توسلی، پانتهآ بهرام و بابک حمیدیان از دیگر چهره‌هایی هستند که در این سریال حضور دارند.

تصاویر بیلبورد یک سریال جدید حادثه آفرید ؛ تبری که سقوط کرد! + فیلم









",arts,
277,"
به گزارش همشهری آنلاین، این انیمشن سینمایی محصول مرکز انیمیشن سوره است که پس از اکران موفق در سینماها، از روز دوشنبه ۲۲ آبان اکران آنلاین خود را در پلتفرم شاد آغاز کرده است. جشنواره «ویتوریو ونتو» از ۱۳ نوامبر تا ۱۱ دسامبر برابر با ۲۲ آبان ماه تا ۲۰ آذرماه سال جاری در شهر ایتالیا در حال برگزاری است.

هدف این جشنواره این است که بتواند هم انتظارات جمعیت جوان و هم انتظارات تماشاگران بزرگسال را برآورده کند تا بتواند عموم مردم را در برابر سینمای باکیفیت قرار دهد.این جشنواره با برگزاری کارگاه‌های آموزشی مختلف جوانان و نوجوانان را با جدیدترین تکنیک‌های روز دنیا آشنا می‌کند.

پخش بین‌الملل این انیمیشن سینمایی بر عهده مرکز بین الملل سوره است.

ماجراهای جدید دوست‌داشتنی‌ترین گربه نارنجی جهان | بازیگر مشهور صداپیشه گارفیلد می شود







",arts,
278,"
به گزارش همشهری آنلاین، محمد مهدی اسماعیلی وزیر فرهنگ و ارشاد اسلامی درباره تغییرات تقویم اظهار کرد: متاسفانه ما با یک بداخلاقی رسانه‌ای مواجهیم به این معنا که ما اساسا آمدیم هم مناسبت چهارشنبه آخر سال را در تقویم آورده‌ایم که اصلا قبلا در تقویم نبود، ولی برای فرهنگ‌سازی اسم آن را روز تکریم همسایگان گذاشتیم. برای تقویت وجوه فرهنگی میان خانواده‌ها و ارتباط همسایه‌ها این کار صورت گرفته وگرنه تغییری ایجاد نشده است.

وزیر فرهنگ و ارشاد اسلامی گفت: ما اساسا آمدیم هم مناسبت چهارشنبه آخر سال را در تقویم آورده‌ایم که اصلا قبلا در تقویم نبود، ولی برای فرهنگ‌سازی اسم آن را روز تکریم همسایگان گذاشتیم. برای تقویت وجوه فرهنگی میان خانواده‌ها و ارتباط همسایه‌ها این کار صورت گرفته وگرنه تغییری ایجاد نشده است.

محمد مهدی اسماعیلی در حاشیه جلسه هیئت دولت در جمع خبرنگاران درباره تغییرات تقویم اظهار کرد: متاسفانه ما با یک بداخلاقی رسانه‌ای مواجهیم به این معنا که ما اساسا آمدیم هم مناسبت چهارشنبه آخر سال را در تقویم آورده‌ایم که اصلا قبلا در تقویم نبود، ولی برای فرهنگ‌سازی اسم آن را روز تکریم همسایگان گذاشتیم. برای تقویت وجوه فرهنگی میان خانواده‌ها و ارتباط همسایه‌ها این کار صورت گرفته وگرنه تغییری ایجاد نشده است.

وی اضافه کرد: درباره شب یلدا هم عنوان کاملا حفظ شده و بعد از شب یلدا یک خط فاصله گذاشتیم به عنوان رفت و آمد و صله ارحام. ما تا جایی که یادمان است، شب یلدا هر خانواده ایرانی فامیل در خانواده بزرگ‌تر جمع می‌شدند، انار دانه می‌کردند و به حافظ تفال می‌زدند.

اسماعیلی همچنین بیان کرد: ما برای رسمیت بخشیدن به این مناسبت‌ها در فرهنگ عمومی این کار را انجام دادیم و الحمدالله الان در تقویم رسمی در این دولت برای همه اصناف تقویم ویژه داریم. برای هر صنفی مثلا روز گندم و انار را هم داریم در تقویم قرار می‌دهیم. ما در بسیاری از نقاط کشور جشن انار و جشن برداشت گندم داریم که آیین‌های سنتی چند هزار سال ما است و ما در این دولت بحث مان احترام به فرهنگ عمومی و میراث چندین هزار ساله ایرانی اسلامی مان است.

وی افزود: من خواهش می‌کنم دوستان رسانه‌ای اگر ابهامی دارند بلافاصله بپرسند. ما می‌بینیم به یکباره در مورد کاری که باید مورد تشویق قرار بگیرد خدای ناکرده به دلیل اطلاع‌رسانی نادرست ابهام ایجاد می‌شود.

وزیر فرهنگ و ارشاد اسلامی در ادامه از عضویت همه کارکنان کتابفروشی‌ها در صندوق هنر خبر داد و گفت: همه کارکنان کتابفروشی‌ها را به عنوان خادمان هنر به عضویت صندوق هنر درآوردیم.

وی درباره مزایای این عضویت گفت: برای کسانی که عضو هستند کارت هنر صادر می‌شود، اگر مشکل بیمه داشته باشند حل خواهد شد و در بیمه تکمیلی و بحث بازنشستگی خدمات ارائه می‌شود.

",arts,
279,"
به گزارش همشهری آنلاین به نقل از واریتی، نخستین نمایش جهانی فیلم حماسی «ناپلئون» به کارگردانی «ریدلی اسکات» در سالن بزرگ «Salle Pleyel» در پاریس و با حضور بازیگران اصلی «واکین فینیکس»، «ونسا کربی» و «طاهر رحیم» و همچنین «تام راتمن» مدیر عامل کمپانی سونی برگزار شد.

اما نمایش این فیلم در سینمای فرانسه یک جنبه منفی نیز برای کمپانی اپل به عنوان سرمایه گذار اصلی به همراه دارد، زیرا این کمپانی این فیلم گران قیمت را تامین مالی کرده و اکنون باید دلیل قوانین سخت گیرانه فرانسه ۱۷ برای اکران آنلاین این فیلم در فرانسه صبر کند، فیلمی که به سبب محتوا می‌تواند برای مخاطبان فرانسوی بسیار جذاب باشد.

کمپانی اپل همچنین تصمیم گرفت فیلم «قاتلان ماه کامل» اثر «مارتین اسکورسیزی» را نیز در فرانسه اکران کند، جایی که ماه گذشته توسط پارامونت پس از نمایش در کن منتشر شد و در سال ۲۰۲۵ در فرانسه و در سامانه نمایش آنلاین نیز در دسترس خواهد بود.

ماجراهای جدید دوست‌داشتنی‌ترین گربه نارنجی جهان | بازیگر مشهور صداپیشه گارفیلد می شود







فیلم سینمایی «ناپلئون» نخستین همکاری «ریدلی اسکات» کارگردان و «واکین فینیکس» بازیگر برنده اسکار پس از گذشت پیش از دو دهه از ساخت فیلم «گلادیاتور» است که «فینیکس» در نقش ناپلئون در مقابل «ونسا کربی» در نقش ژوزفین همسر امپراتور فرانسه مقابل دوربین رفته است.

فیلم نگاهی اصیل و شخصی به ریشه‌های ناپلئون و صعود سریع و بی‌رحمانه‌اش به امپراتوری دارد که از منظر رابطه اعتیادآور و اغلب ناپایدار او با همسرش ژوزفین نگریسته می‌شود. «طاهر رحیم»، «بن مایلز»، «متیو نیدهام» و «لودین سانیه» دیگر بازیگران این فیلم هستند.

«اسکات» پیش از این نیز فاش کرده بود که انتخاب «فینیکس» برای نقش «ناپلئون» منجر به بازنویسی کامل فیلمنامه شد تا بازیگر راحت‌تر باشد. فیلمنامه «ناپلئون» توسط «دیوید اسکارپا» نوشته شده است که فیلمنامه فیلم «همه پول دنیا» به کارگردانی «اسکات» را نیز نوشته است.

اسکات سه بار نامزد اسکار بهترین کارگردانی برای فیلمهای «مریخی»، «تلما و لوئیز» و «گلادیاتور») شده و یک بار نیز با فیلم «مریخی» نامزد شخه بهترین فیلم اسکار به عنوان تهیه کننده شده است. «ناپلئون» از تاریخ ۲۲ نوامبر در سطح جهانی اکران می‌شود.





",arts,
280,"
به گزارش همشهری آنلاین، «لئوناردو دی کاپریو» برای بازی در نقش اصلی فیلم «قاتلان ماه کامل» ساخته جدید اسکورسیزی دستمزد بسیار بالایی دریافت کرده است. بر اساس گزارشی که سایت «Puck News» منتشر کرده، «لئوناردو دی کاپریو» برای بازی در نقش اصلی شخصیت «ارنست برکهارت» در فیلم «قاتلان ماه کامل» جدیدترین ساخته «مارتین اسکورسیزی» دستمرد ۴۰ میلیون دلاری دریافت کرده است، این در حالی است که هزینه تولید فیلم ۲۰۰ میلیون دلار اعلام شده است.







    فیلم قاتلان ماه کامل 
  



هنوز مشخص نیست که آیا «دی کاپریو» درصدی از فروش فیلم در گیشه یا ارائه آن در سامانه نمایش آنلاین Apple Tv+ دریافت خواهند کرد یا خیر. این بازیگر برنده اسکار در فیلم جدید «قاتلان ماه کامل» ۲۵ میلیون دلار دستمزد بیشتری در مقایسه با همکاری پیشین با اسکورسیزی در فیلم «گرگ وال استریت» در سال ۲۰۱۴ گرفته است و قرار است در پروژه بعدی اسکورسیزی با عنوان «شرط بندی» نیز ظاهر شود که روایتگر داستان واقعی غرق شدن یک کشتی انگلیسی در اواسط سال قرن هجدهم در شیلی است.

فیلم ۲۰۶ دقیقه‌ای «قاتلان ماه کامل» برگرفته از کتاب پرفروش غیرداستانی نوشته «دیوید گرن» با همین عنوان و فیلم‌نامه‌ای از اسکورسیزی و اریک راث ساخته شده است و روایتگر داستان قتل چندین نفر در منطقه نفت‌خیز اوسیج در اوکلاهاما در دهه ۱۹۲۰ است و تاکنون ۱۳۷ میلیون دلار در گیشه جهانی فروخته است.

در این فیلم «لئوناردو دی کاپریو» در نقش «ارنست برکهات» بازی می‌کند که خواهرزاده یک دامدار قدرتمند به نام «ویلیام هیل» با نقش‌آفرینی «رابرت دنیرو» است. «لیلی گلداستون» نیز در نقش همسر «دی کاپریو» بازی می‌کند.

ماجراهای جدید دوست‌داشتنی‌ترین گربه نارنجی جهان | بازیگر مشهور صداپیشه گارفیلد می شود

",arts,
281,"
به گزارش همشهری آنلاین، عروسی مردم، مانند فیلم قبلی مجید توکلی (متولد ۶۵)، ایده متهورانه و زایش‌گری در مسیر طراحی عطف‌های داستانی دارد. ایده‌ای که بدون حاشیه، خیلی سریع وارد پروسه داستان‌گویی می‌شود و اتفاقا، ورودی منطقی و دراماتیکی به جریان اصلی دارد. در ادامه نیز بدنه روایی، از قوام و تعلیق خوبی برای استمرار برخوردار است اما مشکل از جایی شروع می‌شود که مخاطب می‌پندارد، فیلمنامه، طراحی پیش‌برنده‌ای در جهت هدایت این تعلیق و پروار کردن آن ندارد.



این اتفاق، از نیمه فیلم آغاز می‌شود. در نیمه دوم، پاس‌کاری اطلاعات مربوط به تعلیق، دور یک حلقه تکراری در گردش است و چندان مطابق با تصور مخاطب از آن فضا و البته ریتم داستانی، تشدید نمی‌شود. فیلم در نیمه دوم خود، در یک خلسه روایی سپری می‌شود و ضربه کاری و درست، در فصل فینال زده می‌شود؛ جایی که خبر فوت پیرمرد می ‌آید و آن تلنگر کاری به مخاطب زده می‌شود اما این کارایی، درست در همان لحظه هم تمام می‌شود جایی که مخاطب متوجه می‌شود، این چالش‌ها، التزام دراماتیک نداشته و فیلمنامه برای جمع کردن چنین بلبشویی، دست به دامن یک روش قدیمی، سطحی و غیردراماتیک شده است که هیچ نوآوری و جذابیتی برای مخاطب خود ندارد.

تصاویر لحظه عجیب تشییع حضرت معصومه (س) در یک فیلم سینمایی | من نمی‌دانستم باید چه کنم ...

مشکل فیلم از جایی شروع می‌شود که مخاطب می‌پندارد، فیلمنامه، طراحی پیش‌برنده‌ای در جهت هدایت تعلیق و پروار کردن آن ندارد

در نیمه دوم داستان، فضای خالی بسیاری وجود دارد که از قصه‌گویی، تهی است و مخاطب تنها شاهد رفت‌وآمدهایی است که می‌خواهند حس تشویش را در مخاطب، بیشتر کنند بدون اینکه داستان را وارد طراحی تازه‌ای کرده و یا بار تعلیق آن را بیشتر کند. این روند با توجه به محدودیت کاراکترهای اصلی و فرعی در داستان و نبود پیرنگ‌های قدرتمند مرتبط با هسته مرکزی داستان، نمود بیشتری داشته و مساله‌مند نبودن آن دقایق حساس را بشتر در نگاه مخاطب جلوه می‌دادند.



این فینال، سبب شد تا عروسی مردم، با وجود ایده مرکزی هوشمندانه، افتتاحیه معقول و بدنه ساختارمند، به یک فیلم معمولی تقلیل پیدا کند که مخاطب خود را چندان آگاه نبیند. این عملکرد، برای یک فیلم اجتماعی خوش‌رنگ‌ولعاب، برازنده نیست. آن را به جلو نمی‌راند و حتی تصویرگر استیصال آن است.

عروسی مردم اگر کمی بیشتر در فضاسازی‌های خود جدیت به خرج می‌داد، به فیلم خوبی تبدیل می‌شد که می‌توانست کارگردان خود را تا اندازه‌های یک فیلمساز مولف متاثر از یک سبک نوشتاری خاص بالا بکشد اما این مهم با توجه به سیاست داستان در نیمه دوم خود و البته آن فضاسازی نادرست و غیرهوشمندانه، سترون ماند و اجازه رویش بیشتر را نداد. با این حال می‌توان به این فیلم به چشم آزمون و خطایی نگریست که می‌تواند کارگردان را در گام‌های بعدی، به آثار جدی‌تر و درخوری رهنمون کند.

«عروسی مردم» ساخته مجید توکلی روایتی از زندگی دختر و پسری است که تصمیم می‌گیرند برای تفریح به عروسی‌های مردم بروند و خوش باشند…

",arts,
282,"
به گزارش همشهری آنلاین، «مهیار عیار» مجموعه‌ای تلویزیونی است که ساخت آن برای شبکه دو سیما از چندین پیش آغاز شده و قرار است نوروز و ماه رمضان سال ۱۴۰۳ از این شبکه پخش شود. «مهیار عیار» به کارگردانی سیدجمال سیدحاتمی ساخته می‌شود و قصه آن در دوران صفویه می‌گذرد. این مجموعه در ۳۰ قسمت ساخته خواهد شد که فیلمنامه‌ این مجموعه تلویزیونی را محمدرضا محمدی‌نیکو به نگارش درآورده است.



«مهیار عیار» یک پروژه تاریخی است که هم لوکیشن‌های زیادی برای آن ساخته شده که حدود ۱۲۰ لوکیشن را در بر می‌گیرد و هم از حضور بازیگران زیادی بهره می‌گیرد که به ۲۶۰ نفر می‌رسند. بخشی از این بازیگران ثابت و بخشی فرعی هستند و تغییر می‌کنند.

«هیس، هیچی نیس!» در راه تلویزیون + عکس



متین ستوده به عنوان بازیگر نقش خاتون، بهنام تشکر نقش کلانتر شهر اصفهان، سیامک انصاری نقش داروغه و بازیگرانی همچون صفا آقاجانی، رامین ناصرنصیر، جواد انصافی، آتش تقی‌پور، مهدی حاجیان، بهروز بخت‌آور، جواد کشانی و سهیل نوشادیان دیگر بازیگران این سریال هستند.



کامران تفتی نقش اصلی این مجموعه را بر عهده دارد و داستان درباره راهزنی است که بر اساس اتفاقی که در شهر یزد برایش می‌افتد، پای چوبه‌دار، خواهشی را که دیدار مادرش در آخرین دقایق بوده است، مطرح می‌کند. جوانمردی برای اینکه راهزن به خواسته‌اش برسد وساطت می‌کند و این اقدام باعث می‌شود راهزن دچار تحول شود و به سمت عیاری بیاید. مهیار یا همان راهزن از مهارت و ذکاوت خوبی برخوردار است و به مرور با مشکلاتی که در شهر اصفهان برای مردم و داروغه و … اتفاق می‌افتد، درگیر می‌شود و هر بار درگیر داستان جدیدی می‌شود.





",arts,
283,"
به گزارش همشهری آنلاین، سینماها طی روز گذشته پذیرای ۲۸۲ هزار مخاطب بودند که این تعداد مخاطب طی ۴ سال اخیر رقم نخورده بود. همان‌گونه که انتظار می‌رفت، رکورد فروش روزانه سینمای ایران، برای چندمین بار طی هفته‌های اخیر شکسته شد تا این‌بار پرمخاطب‌ترین روز سینمایی ۴ سال اخیر کشور به ثبت برسد.

تا پیش از این، رکوردها، دایرمدار دوران پساکرونایی بود اما با رکوردی که طی شبانه‌روز گذشته به ثبت رسید، سینماها حتی رکورد فروش روزانه سال ۹۸ را نیز شکستند تا سه‌شنبه ۲۳ آبان‌ماه ۱۴۰۲، به پرمخاطب‌ترین روز سینمایی ۴ سال اخیر تبدیل شود.

طی روزهای آتی و با تداوم افتخارآفرینی هتل و بچه زرنگ، فیلم‌های اجتماعی نیز روی دور استقبال قرار خواهند گرفتطی روز گذشته، ۲۸۲ هزار نفر به سینما رفتند. برای این تعداد مخاطب، ۳۲۸۱ سانس تعریف شد و گیشه نیز به عدد ۷ میلیارد و ۳۳۸ میلیون تومان رسید. رکوردی که البته کاملا قابل‌توقع بود و اکنون انتظار می‌رود تا طی یک تا دو هفته آینده، این تعداد مخاطب، مرز ۳۰۰ هزار نفر را نیز درنوردد. اتفاقی که با توجه به حال خوب این روزهای سینمای ایران، کاملا دست‌یافتنی و در دسترس خواهد بود.

تصاویر لحظه عجیب تشییع حضرت معصومه (س) در یک فیلم سینمایی | من نمی‌دانستم باید چه کنم ...







    نمایی از فیلم هتل 
  



طی شبانه روز گذشته، هتل، به‌عنوان پرمخاطب‌ترین فیلم شناخته شد. ساخته مسعود اطیابی موفق شد تا با جذب ۱۵۴ هزار مخاطب، ۴ میلیارد و ۲۹ میلیون تومان بفروشد. با این آمار، هتل برای چندمین‌بار، با گذر از رکورد مخاطبان روزانه فیلم مطرب، پس از هزارپا، به دومین فیلم یک دهه اخیر سینماهای کشور تبدیل می‌شود که توانسته طی یک روز، این میزان مخاطب را به سینما بکشاند.

رکورد فروش روزانه یک دهه اخیر سینماها، به فیلم هزارپا با ۱۶۰ هزار مخاطب اختصاص دارد. رکوردی که هتل، تا رسیدن به آن، فاصله‌ای ندارد و می‌تواند طی هفته‌های آتی، این رکورد را نیز به نام خود ثبت کند.

رکوردشکنی‌های پی‌درپی سینما

بچه زرنگ در ادامه افتخارآفرینی‌های خود، موفق شد تا با جذب ۴۴ هزار نفر، به دومین فیلم پرمخاطب روز گذشته تبدیل شود. این انیمیشن تنها طی روز گذشته، ۱ میلیارد و ۵۳ میلیون تومان فروش داشته است. فسیل، با پایان یافتن هشتمین ماه اکرانش، همچنان با اقبال خوبی از جانب مخاطب مواجه است. فیلم کریم امینی، دیروز، ۲۵ هزار نفر را به سینما کشاند و موفق شد تا با گیشه ۶۵۹ میلیونی، به سومین فیلم پرمخاطب روز گذشته تبدیل شود.

گیج‌گاه نیز ۱۷ هزار مخاطب داشت و ۴۵۲ میلیون تومان دشت کرد تا نخستین ساخته عادل تبریزی، پرچمدار استقبال مردمی در میان آثار تازه به نمایش درآمده باشد. عامه‌پسند نیز ۹۲۰۰ مخاطب داشت و توانست ۲۶۴ میلیون تومان بفروشد. فیلم سهیل بیرقی قطعا برای هفته‌های آینده، به جایگاه بالاتری در جدول فروش خواهد رسید.

۲۸۲ هزار مخاطب سینما

نارگیل ۲، حدود ۸ صبح، شهر هرت، جنگل پرتقال، سرهنگ ثریا، اخت‌الرضا، هولیا، ستاره‌بازی و آهو، ترکیب دیگر فیلم‌های پراستقبال روز گذشته را تشکیل می‌دهند.

از صبح امروز، کمدی جوجه‌تیغی به روی پرده رفته است که این فیلم نیز می‌تواند مخاطبان بسیاری را به سینماها بکشاند. ترکیب فیلم‌های روی پرده، گواه مناسبی برای آینده روشن گیشه است. طی روزهای آتی و با تداوم افتخارآفرینی هتل و بچه زرنگ، فیلم‌های اجتماعی نیز روی دور استقبال قرار خواهند گرفت تا شاهد رقابت تنگاتنگی در صدر جدول فروش روزانه باشیم.

این وضعیت باتوجه به تثبیت روند استقبال از آثاری چون فسیل، شهر هرت و نارگیل ۲ سبب خواهد شد تا میزان استقبال روزانه، از ۳۰۰ هزار نفر فراتر رفته و رکوردهای مطلوب‌تری در سینمای ایران رقم بخورد. رکوردهایی که البته سینما را بسیارزودتر از اسفند، به گیشه ۱۰۰۰ میلیارد تومانی خواهد رساند.

 

",arts,
284,"
به گزارش همشهری آنلاین، در حالی که چند روز بیشتر به انتشار سریال جنایی هفت به کارگردانی کیارش اسدی‌زاده از شبکه نمایش خانگی نمانده است، در ویدئوی ارسالی مخاطبان، تبر طراحی شده روی بیلبورد تبلیغاتی این سریال با حرکتی که به سمت پایین می‌کند زمینه حواس پرتی و تصادف راننده را ایجاد می‌کند.

سریال هفت به کارگردانی کیارش اسدی‌زاده، با حضور چهره‌هایی نظیر نیکی کریمی، رضا کیانیان، بابک حمیدیان و هانیه توسلی به زودی انتشار خود را از شبکه نمایش خانگی آغاز می‌کند.

چهره متفاوت نیکی کریمی در یک سریال جنایی + عکس | بزنن می زنیم، بکشن می کشیم ...









",arts,
285,"
به گزارش همشهری آنلاین، سید مجتبی طباطبایی درباره احساس عنایت و توجه حضرت معصومه (س) در طول تولید فیلم سینمایی «اخت الرضا» در گفت وگو با خبرنگار سینمایی ایرنا اظهارکرد: از ابتدای کلید خوردن این پروژه چه در پیش‌تولید، تولید و پس‌تولید، نظم، برنامه‌ریزی و دقت فراگروهی را می‌دیدم. اجرای این کار سختی‌هایی داشت و در مواقعی کار جلو نمی رفت، ولی در آخرین و ناامیدکننده ترین لحظات، یک گشایش و یک روزنه امیدی پیش می‌آمد و ما می‌دیدیم که انگار یک تدبیر فرادستی همراه با یک ظرافت و دقت زنانه ای دارد کار را کنار هم می‌چیند و مساله را حل می‌کند.

وی در ادامه با ذکر مثالی به سخت‌ترین سکانسی که در این فیلم ساخته است اشاره کرد و گفت: سکانس روز تشییع حضرت معصومه(س)، از آن سکانس‌هایی بود که از ابتدا من نسبت به آن ترس داشتم که چه اتفاقی قرار است بیفتد. در طول پژوهش و مطالعاتی که داشتیم نقل‌های تاریخی بر این بود که آن روز خیلی هم تشییع جنازه با شکوه و با تعداد جمعیت زیاد نبوده است و من واقعا نمی‌دانستم که این سکانس را با شکوه و شلوغ بگیرم یا یک تشییع محدود و کم جمعیت باشد.



سفر حضرت معصومه(س) هم در نیمه دوم سال در پاییز بود

این کارگردان ادامه داد: روز تشییع قرار بود جمعیت کثیری از حرم حضرت معصومه(س) از جمله خادمین بیایند. به لحاظ برنامه‌ریزی وقتی ما به مشکلاتی برخوردیم، تمهیدمان این شد که شلوغ برگزار شود و روزی باشد که حرم هم بتواند پای کار بیاید. نکته جالب این است که زمان تولید در نیمه دوم سال بود؛ بنا به تاریخی که ما مطالعه کرده بودیم، سفر حضرت معصومه(س) هم در نیمه دوم سال در پاییز بوده است.

طباطبایی افزود: به صورت کاملا اتفاقی روز تشییع خانم با روز شهادت حضرت معصومه(س) مصادف شد و خادمین حرم با توجه به شلوغی‌ها و مراسم هایی که داشتند در سکانس تشییع، نمی‌توانستند به ما کمک کنند.

این فیلمساز ضمن اشاره به غیرقابل پیش‌بینی این تطابق گفت: آن‌روز، روز سردی بود و باد شدیدی در حال وزیدن بود و ما را تا سر حد این برد که کار را تعطیل کنیم یا روز دیگری تصویربرداری کنیم. ولی ناگهان باد آرام و قابل تحمل شد و ما تشییع خانم را در روزی گرفتیم که همان هنرورها و هنرمندهایی که حضور داشتند، با جان و دل ما را همراهی می کردند.

طباطبایی ادامه داد: دقیقا طبق یک برنامه ریزی عجیب عده‌ای خانم هیأتی محب اهل بیت که با عشق برای حضرت اشک می ریختند، ما را همراهی کردند. آن سکانس علیرغم شرایط نامساعد جوی، فیلمبرداری انجام شد و همان باد باعث شد صحنه تشییع ما باشکوه‌تر شود.







برای مراسم تشییع من نمی‌دانستم باید چه کنیم

کارگردان اخت الرضا در ادامه به نمونه دیگری از این اتفاقات نیز اشاره کرد: گاهی یک اشکال و ابهام تاریخی وجود داشت؛ مثلا برای مراسم تشییع من نمی‌دانستم باید چه کنیم. آیا تشییع روی دوش بانوان باید باشد یا روی دوش آقایان؟ همان لحظه و بدون اطلاع قبلی، آیت الله نظری منفرد برای بازدید از پشت صحنه فیلم آمده‌اند و یک مشاوره تاریخی بسیار درست و دقیق دینی در این خصوص به من دادند. این ها همه باعث شد تا این فیلم در حد بضاعت ناچیز ما و نه در حد شأن و منزلت خانم تولید شود.



وی درباره حضور و مشارکت اهل تسنن در تولید این فیلم گفت: ما در تولید این اثر از دوستان اهل تسنن نیز عواملی داشتیم. دوستانی از سراسر ایران آمدند و معرفی شدند که ما این را از قبل نمی‌دانستیم. در پشت صحنه تولید این کار، من بحث وحدت شیعه و سنی را با پوست و گوشت و استخوانم حس کردم؛ اتفاق نظری که چه شیعه و چه سنی در قبال اهل بیت دارند در این کار برای من واقعا قابل لمس بود.

اخت الرضا از تولیدات سازمان سینمایی سوره و با مشارکت آستان مقدس حضرت معصومه(س) و مجموعه شبکه‌های کربلا(عتبه حسینی) ساخته شده است. این فیلم سفر بانوی کرامت از مدینه به قم را روایت می کند و پخش و تبلیغات آن به عهده موسسه فرهنگی تبلیغاتی بهمن سبز است.

این فیلم تاکنون توانسته در مجموع فروش سینما و اکران سیار به آمار یک میلیارد و ۳۴۰ میلیون تومانی برسد. از این میزان فروش ۴۳۰ میلیون تومان به اکران های سیار اختصاص دارد.

آخرین خبرها از برنامه جدید مهران مدیری در نمایش خانگی | محسن تنابنده و پریناز ایزدیار در سریال جدید کارگردان شهرزاد





",arts,
286,"
به گزارش همشهری آنلاین، در جدیدترین جلسه هیات مدیره خانه سینما، علی دهکردی بازیگر سینما و عضو هیات مدیره مدیرعامل این تشکل صنفی شد. 



مرضیه برومند استعفا داد | مدیرعامل خانه سینما در متن استعفای خود چه نوشت؟


سخنگوی خانه سینما اعلام کرد: در جدیدترین جلسه مقرر شد یکی از اعضای هیات مدیره به عنوان مدیرعامل انتخاب شود که به اتفاق آرا اعلی دهکردی به عنوان مدیرعامل انتخاب شد.

دهکردی جانشین مرضیه برومند شده است که ۱۶ آبان ماه از ریاست خانه سینما استعفا کرد.

",arts,
287,"
به گزارش همشهری آنلاین به نقل از ورایتی، کریس پرت بازیگر مشهور فیلم‌های «دنیا ژرواسیک» این بار صداپیشه استعاری‌ترین و در عین حال دوست‌داشتنی‌ترین گربه نارنجی جهان شده و در تیزر فیلم «گارفیلد» که ۲۴ می ۲۰۲۴ به سینماها می‌رود، وی را تصویر می‌کند.

در این انیمیشن جدید شخصیت‌های جدیدی وارد دنیایی می‌شوند که جیم دیویس خالق این کمیک ساخته که ساموئل ال جکسون در نقش ویک، پدر گارفیلد از جمله آنهاست. پیش از این جکسون در «پنجه‌های خشم: افسانه هنک» در نقش گربه صداپیشگی کرده بود و پرت در فیلم «برادران سوپر ماریو» شخصیت ماریو را ایفا کرده بود.

در تیزر فیلم «گارفیلد»، گربه چاق دوست‌داشتنی تعریف می‌کند که چطور صاحبش جان را به فرزندی پذیرفت و در سکانسی دیگر قبل از اینکه در سینی لازانیا شیرجه بزند، به همه هشدار می‌دهد: پیشاپیش عذرخواهی می‌کنم. چیزی که قرار است ببینید ظریف نخواهد بود و اگر بچه خردسال دارید وقت مناسبی است که اتاق را ترک کند.

فیلم «گارفیلد» با صداپیشگی کریس پرت جدیدترین فیلم از این مجموعه است که به پرده سینما راه می‌یابد. بیل موری پیش از این به عنوان شخصیت اصلی در «گارفیلد: فیلم» در سال ۲۰۰۴ و دنباله آن «گارفیلد: دم دو بچه گربه» در سال ۲۰۰۶ صداپیشگی کرده بود. فیلم‌های لایو اکشن و ترکیبی جلوه‌های ویژه هم با وجود واکنش منفی منتقدان، موفقیت تجاری کسب کردند. این مجموعه فیلم‌ها همچنین الهام‌بخش فیلم‌های ویدیویی مانند «گارفیلد واقعی می‌شود» و «جشن سرگرم کننده گارفیلد» شدند و مجموعه‌های انیمیشن «گارفیلد و دوستان» و «نمایش گارفیلد» هم برمبنای همین شخصیت ساخته شد.

مارک دیندال کارگردان «زندگی جدید امپراتور» انیمیشن والت دیزنی که توانست در رقابت‌های اسکار سال ۲۰۰۱ برنده جایزه اسکار بهترین موسیقی متن شود، فیلم «گارفیلد» را بر اساس فیلمنامه‌ای از دیوید رینولدز که برای «در جستجوی نمو» شهرت دارد، کارگردانی کرده است.

این فیلم توسط کلمبیا پیکچرز تهیه شده و توسط «آلکون انترتینمنت» که حقوق سریال و برند کمیک «گارفیلد» را در اختیار دارد، تامین مالی می‌شود. سونی پیکچرز هم «گارفیلد» را به جز چین در دیگر نقاط جهان توزیع خواهد کرد.

منتقد مطرح سینما درگذشت | من عاشق تاریکی هستم؛ اینجا آنقدرها هم تاریک نیست

",arts,
288,"
به گزارش همشهری آنلاین به نقل از باشگاه خبرنگاران جوان،‌ عباس موزون با حضور در برنامه «به افق فلسطین» گفت: رژیم صهیونیستی کاری کرده که اگر همه رسانه‌های دنیا دست به دست هم می‌دادند نمی‌توانستند آشکار کنند؛ این همه درباره کارهایشان می‌گفتیم، خیلی‌ها باور نمی‌کردند، ولی حالا فهمیدند که چه جنایت‌هایی از این‌ها بر می‌آید.

او گفت: بارها گفتیم سازمان جهانی حمایت از کودکان یا نمی‌خواهد یا نمی‌تواند کاری کند، در هر صورت کارآمد نیست؛ حالا صهیونیست‌ها با جنایت‌هایشان کاری کردند که همه فهمیدند این سازمان کارآیی ندارد.



",arts,
289,"
همشهری آنلاین: مهدی مقیمی، سرپرست گروه هنری تئاتر خاک این روزها نمایش «دختر یانکی» را در حال حاضر روی صحنه دارد. این گروه در سال های اخیر نمایش هایی را روی صحنه برده و در دهه 80 شکل گرفته است. نمایش «دختر یانکی» از نمایشنامه نیل سایمون است که در این سال ها توسط کارگردانان مختلف تئاتر روی صحنه رفته و این بار یک گروه جوان اقدام به تولید و اجرای نمایش گرفته اند. نمایشی که دو کارگردان و یک بازیگر دارد . در عمارت ارغوان اجرا می شود. مقیمی درباره نمایش «دختر یانکی» و تولید این نمایش به همشهری می گوید:«در این سال ها تجربه کار با گروه های جوان را داشتم، در این مایش هم با بچه های دانش آموخته تئاتر کار کردیم و تلاش بر این شد تا این نمایش روی صحنه برود.» این کارگردان در ادامه به سختی های تولید در تئاتر اشاره کرده و می گوید:«این سختی ها و مشکلات برای گروه های جوان بیشتر است اما سعی شده تا با این نمایش یک تجربه جدید رقم بزنیم. این نمایشنامه در ایران توسط کارگردانان فراوانی کارگردانی و با سبک های مختلف اجرا شده . سعی ما این بود که این بار با سبک جدید و متفاوتی روی صحنه ببریم.»



 مقیمی در ادامه از حمایت ها می گوید و این که در تولید تئاتر وقتی پای گروه جوان در میان باشد؛ هیچ حمایتی صورت نمی گیرد و حتی در برخی موارد به شکل غیرمنصفانه ای با گروه های جوان رفتار می شود. وی ادامه می دهد:«این نمایش به همت بچه های دانش آموخته اجرا شده و با سرمایه شخصی در یک سالن خصوصی اجرایش را آغاز کرد. خوشبختانه به لحاظ مخاطبان؛ بازخورد خوبی داشتیم. از همان ابتدا هدفمان گسترش آموزش بر مبنای تجربه های متفاوت بوده و این را می دانیم که بسیاری از نوجوانان و جوانان علاقمند به حوزه نمایش به خاطر عدم حمایت نمی توانند کار کنند. ماراتنی که به خاطر برخی مشکلات کار را برای تازه کارها سخت کرده است.» وی در ادامه از عدم حمایت سالن دارها می گوید و این که سالن دارها هم به فکر تامین مالی خود هستند و درآمدزایی اولین هدفشان است. مقیمی تصریح می کند:«گروه های نمایشی از سوی هیچ نهاد و ارگان حمایت نمی شوند و سالن دارها هم به بنگاه های درآمدزایی تبدیل شدند و برای حیات خود می جنگنند. گاهی شده برخی از سالن دارها از گروه های جوان و سرمایه گذاران سواستفاده می کند. گروه های جوان به خاطر اجرای نمایش به شرایط نامطلوب اجرا تن می دهند؛ بدترین ساعت اجرا را به خاطر قیمت پایین و اجرای نمایش می پذیرند و با همه این اوصاف با تمام مشکلات به خاطر عشق که به تئاتر دارند؛ کنار می آیند.»

",arts,
290,"
به گزارش همشهری آنلاین به نقل از روابط عمومی مجموعه تئاترشهر، نمایش «من نوید نیستم!» به نویسندگی، کارگردانی و بازی سیدعلی خوشرو، از ۲۶ آبان‌ماه در کافه‌تریای چهارسوی تئاترشهر به صحنه می‌رود.

این نمایش، درباره بازیگر تازه‌کار تئاتری است که شیفته نوید محمدزاده؛  بازیگر شناخته‌شده تئاتر و سینماست و این عشق برایش ماجراهایی را در کافه ایجاد می‌کند. او حتی ساعت‌ها برای دیدن نوید محمدزاده منتظر می‌ماند و در این مسیر، دچار سرگردانی، بی‌هویتی و چالش‌هایی می‌شود تا خودِ واقعی‌اش را پیدا کند.

این نمایش از ۲۶ آبان‌ماه، ساعت ۱۶:۳۰، با مدت زمان ۴۰دقیقه و قیمت بلیت ۵۰ هزار تومان به صحنه می‌رود.

نخستین تصویر الناز شاکردوست روی صحنه تئاتر | وقتی همکارانت به جای خوشحالی به تو حمله می‌کنند ...





",arts,
291,"
به گزارش همشهری آنلاین، پردیس سینمایی چارسو بار دیگر میزبان مستندسازان در جشنواره فیلم حقیقت می‌شود. دور هفدهم جشنواره بین‌المللی سینما حقیقت به دبیری محمد حمیدی‌مقدم از روز دوشنبه، ۲۷ آذرماه شروع می‌شود و نمایش آثار تا جمعه اول دی ماه ادامه دارد.

روز شنبه دوم دی‌ماه نیز مراسم اختتامیه هفدهمین جشنواره «سینماحقیقت» در تالار وحدت برگزار خواهد شد.

پیش‌تر اعلام شده بود که در بخش بین الملل جشنواره امسال ۱۸۳۹ فیلم از ۱۱۳ کشور متقاضی حضور شده‌اند و در میان این آثار ۷۰ درصد مستندها کوتاه است. مستندهای بلند ۲۲/۶ درصد و مستندهای نیمه بلند ۶/۸ درصد این آمار را تشکیل می دهند. از میان فیلمسازان متقاضی حضور در این دوره، ۸۱۱ فیلمساز زن و ۱۰۲۸ فیلمساز مرد حضور دارند.

آخرین خبرها از برنامه جدید مهران مدیری در نمایش خانگی | محسن تنابنده و پریناز ایزدیار در سریال جدید کارگردان شهرزاد

",arts,
292,"
همشهری آنلاین: در میان همین سریال های شبکه نمایش خانگی؛ برخی از سریال ها آنقدر با استقبال مواجه می شوند که سازندگان را برای تولید فصل های بعدی سریال وسوسه می کنند؛ -هر چند چند سریال در فصل های بعدی موفق عمل کردند- این سئوال پیش می آید که سریال های نمایش خانگی ظرفیت صادر شدن به دیگر کشورها را دارند؟ علی سرتیپی یکی از تهیه کنندگان فعال در این حوزه عنوان می کند:«شکل‌گیری چنین روندی در این زمینه نه تنها ارزآوری قابل توجهی برای کشورمان ایجاد می‌کند بلکه زمینه انتقال فرهنگ غنی کشورمان به سایر نقاط دنیا را هم فراهم می‌کند.» عنوان شده که برخی از سریال های نمایش خانگی در شبکه های تلویزیونی و پلتفرم های ۱۵ کشور جهان در حال پخش است که بخش اعظم آن در کشورهایی چون ترکیه، کره‌جنوبی، برخی کشورهای آمریکای لاتین و ... به نمایش در میآید. سریالی «جیران» به کارگردانی حسن فتحی در کشورهای بنگلادش، قزاقستان، عراق و پاکستان در حال پخش است و همچنین قرار است در شبکه های تلویزیونی ژاپن، روسیه، عراق، بوسنی و کشورهای حوزه خلیج فارس شامل قطر، عمان، امارت متحده عربی و شمال آفریقا از جمله تونس، مراکش، الجزیره و لیبی به زودی پخش خواهد شد.  سریال «زخم کاری» هم به کارگردانی محمدحسین مهدویان در کشورهایی مانند بنگلادش، عراق، مالزی و روسیه به زودی به روی آنتن خواهد رفت. این سریال همچنین هم اکنون در آمریکای شمالی بر روی پلتفرم PBS بارگذاری شده و قسمت اول آن برای ایالات متعدد آمریکا قابل مشاهده است.«هم گناه» به کارگردانی و تهیه‌کنندگی مصطفی کیایی در تلویزیون های کشور بنگلادش، عراق و همچنین کشورهای عربی حوزه خلیج فارس و شمال آفریقا نیز به نمایش درآمده. «یاغی» که محمد کارت کارگردانی آن را به عهده داشت هم در ژاپن، عراق و مالزی پخش می‌شود. علاوه بر این دو سریال «ملکه گدایان» به کارگردانی حسین سهیلی‌زاده و «می‌خواهم زنده بمانم» به کارگردانی شهرام شاه‌حسینی در کشور عراق به نمایش درآمده است. دو مجموعه «نهنگ آبی» به کارگردانی فریدون جیرانی و «جزیره» به کارگردانی سیروس مقدم هم در کشورهای بنگلادش و عراق به نمایش درآمده‌‍‌اند.



 به نظر می رسد، سریال «پوست شیر» که در ایران با استقبال روبه رو شد قرار است در برخی از کشورها به نمایش دربیاید. سرتیپی درباره این موضوع توضیح می دهد:«اتفاقات خوبی همین الان افتاده و کشورهایی همچون روسیه، هند، پاکستان، کشورهای عربی و آمریکا خواهان «پوست شیر» هستندو فکر می‌کنم برای دیگر سریال‌های نمایش‌خانگی هم این اتفاقات افتاده و ادامه‌دار خواهد بود. ما می‌توانیم ان‌شاءالله یک بازار خوبی را برای صادرات سریال‌هایمان ایجاد کنیم.» سرتیپی همچنین به این نکته یادآور می شود که کشورهای عربی الان به شدت به لحاظ نیروی انسانی و فکر پایین هستند اما پول خوبی دارند. ان‌شاءالله حمایت شویم، با توجه به فکر، ایده خوب، نیروهای فنی و اجرایی فوق‌العاده‌ای که داریم فکر می‌کنیم به سرعت بتوانیم جای خودمان را در دنیا و مخصوصاً آسیا و خاورمیانه پیدا کنیم. نکته دیگری که سرتیپی اشاره می کند این است که سریال‌سازان می‌توانند با این نگاه سریال‌های خانگی خودشان را تولید کنند که در راهیابی به کشورهای دیگر و مجامع بین‌المللی بتوانند هم درآمدزا و در بخش تجاری خوب عمل کنند و هم محتوا و خرده فرهنگ‌های خوب و ناب ایرانی را منتقل کنند. اتفاقی که به تعبیر علی سرتیپی امکان فراهم شدن آن است اما نیاز به حمایت مسئولین و ناظران شبکه نمایش‌خانگی دارد. همان‌گونه که ساترا در تلاش است این تعامل را در مدیریت و نظارت بر نمایش‌خانگی داشته باشد می‌بایست شرایط و بسترهای لازم برای صادرات سریال‌های خانگی هم فراهم شود که هم به لحاظ تجاری و هم فرهنگی می‌تواند اتفاق خوشایندی را برای فرهنگ و هنر کشور رقم بزند.

",arts,
293,"
به گزارش همشهری آنلاین به نقل از روابط عمومی برنامه، «سید خندان» که در قالب دورهمی شبانگاهی فروردینِ سال ۱۴۰۲ با حضور خانواده‌ها و مهمانان از عرصه‌های شعر، ترانه، سرود، نمایش، استندآپ و ... روانه آنتن شبکه دو سیما شد، فصل دوم آن پنج‌شنبه‌ها و جمعه‌ها ساعت ۲۲ از شبکه دو سیما پخش می‌شود.

آیتم‌های جدید فصل دوم «سید خندان» شامل مسابقه مشاغل با هدف شرکت دادن تماشاچی، استخر توپ، مجیزگویی امین شفیعی در قالب شعر، ملت قهرمان با هدف معرفی افرادی که کمتر دیده شدند، حیاط سید خندان با هدف مشارکت بیشتر تماشاچی‌ها و آیتم سلام است که در شب‌های جمعه میزبان خادمان امام حسین (ع) می‌شود.

خاطره‌بازی، اجرای نمایش، از تجربت بگو، استندآپ کمدی و حضور مهمانان از عرصه‌های مختلف فرهنگ و هنر مانند فصل قبل مخاطبان را تا انتهای برنامه با خود همراه می‌کند. «سید خندان» به تهیه‌کنندگی محمد حسین بزرگی‌راد و اجرا و سردبیری محمدرضا شهبازی روانه آنتن شبکه دو سیما می‌شود. مجری طرح و جانشین تهیه‌کننده محسن رسولی و کارگردان هنری برنامه سید احسان حسینی است.

سروش صحت و برنامه کتاب باز سر از کانادا درآورد! +عکس

",arts,
294,"
به گزارش هشهری آنلاین، ‌جابر جاهد (آهنگساز و خواننده) از مشکلاتی که برای او در مسیر اخذ مجوز آلبوم «موزیک قرن» از طرف دفتر موسیقی وزارت فرهنگ و ارشاد اسلامی پیش آمده می‌گوید و توضیح می‌دهد: چهار سال پیش در حالی که دو سال بود، نتوانسته بودم مجوز آلبوم «موزیک قرن» را از دفتر موسیقی و صدا و سیما بگیرم، آقای عبدالعلی علی عسکری (هفتمین رئیس صدا و سیما) به من گفت: «اگر شما در ایران بمانید، به شما تسهیلات و منابع می‌دهیم. تنها کاری کنید که نوجوان‌های ما آهنگ‌های افرادی مانند «تتلو» را گوش ندهند». من هم آن زمان به آقای علی عسکری گفتم که خودم همه کارها را انجام می‌دهم، تنها به من مجوز بدهید. اما هنوز ۶ سال است که دفتر موسیقی مجوز آلبوم من را صادر نکرده است.

جاهد درباره شرایطی که حین اخذ مجوز آلبوم «موزیک قرن» برای او پیش آمده، می‌گوید: برای ساخت یک اثر باکلام، روند به این صورت است که ابتدا مجوز ترانه را می‌گیریم و بعد به دنبال ساخت موسیقی می‌رویم؛ زیرا اگر ترانه مجوز نگیرد به مشکل می‌خوریم. به همین جهت پیش از ساخت آثارم برای ترانه آنها مجوز گرفته‌ام و سپس به دنبال ساخت موسیقی آنها رفته‌ام. به هر حال ساخت موسیقی ممکن است، ۶ ماه تا دو سال زمان ببرد ولی زمانی که به دنبال اخذ مجوز موسیقی آثار رفتم، گفتند که مجوزهایی که برای ترانه‌ها دریافت کرده‌ام، باطل شده است. آخر یعنی چه؟ چگونه می‌شود یک مجموعه که چندین سال است مدیرش تغییر نکرده، به یک باره تغییر رویه دهد؟

او ادامه می‌دهد: با وجود اینکه بارها با دفتر موسیقی مکاتبه و رایزنی کرده‌ام، توفیقی در کارم حاصل نشده است. دی‌ماه سال گذشته نیز به من گفتند که با هیچ رسانه‌ای مصاحبه نکنم؛ زیرا طی یک هفته مشکلم حل خواهد شد ولی از آن یک هفته نزدیک به یک سال می‌گذرد و وضعیت هنوز همان است. تازه وقتی هم که اعتراض می‌کنم، می‌گویند در حق من لطف می‌کنند ولی نمی‌دانم دقیقا چه جایی این لطف دفتر موسیقی شامل حال من شده است!

جاهد همچنین درباره مشکلاتی که در این ۶ سال برایش پیش آمده بیان می‌کند: ۶ سال است که تمام کارهایم عقب افتاده و کل زندگیم تحت‌الشعاع رفتارهای غیرحرفه‌ای آنها است. من کجا باید دردم را بگویم؟ شش سال است که نتوانسته‌ام کنسرت برگزار کنم. قصد داشتم در کیش کنسرت برگزار کنم که منوط کردند به مجوز سرزمین اصلی. بدون هیچ دلیلی کارشکنی می‌کنند و مجوز نمی‌دهند. کار من در بروکراسی طبقات گیر کرده است و هیچکس هم مسئولیت را قبول نمی‌کند. تنها هر بار دلایل مختلف و واهی می‌آورند و توضیح درستی نمی‌دهند.

او ادامه می‌دهد: ۲۰۰ تا ۳۰۰ میلیون برای هر کارم هزینه کرده‌ام؛ زیرا تنظیم کارهایم را دوستانم انجام می‌دهند که دستمزد آنها هم بالا است اما با این وجود هر بار از من می‌خواهند که تغییری در آثارم به وجود بیاورم. اما چرا همان زمان نگفتند که چه چیزی باید تغییر کند؟ امسال اگر بخواهم حتی یک کلمه را هم در کارهایم تغییر بدهم، باید هزینه بالایی پرداخت کنم؛ زیرا این آلبوم را پنج یا شش سال پیش ساخته‌ام و از آن زمان تاکنون از هزینه‌ها گرفته تا نرم‌افزارها و استودیوهایی که با آنها کار می‌کردم، همه چیز تغییر کرده است.

این هنرمند بیان می‌کند که «شش سال پیش ۳۱ سال داشتم و در این سال‌ها تمام موهایم سفید شده است. روزی به یکی از دوستانم می‌گفتم که ببین چهره من در این مدت چقدر تغییر کرده است. من در این شش سال بسیار عذاب کشیدم. از آنجایی که در ایران کپی رایت رعایت نمی‌شود پس باید از استیج درآمد مالی داشته باشم. در این مدت می‌توانستم روی استیج بروم، درآمد داشته باشم و کارهای خوبی تولید کنم. این عقب افتادگی‌ها را چه کسی پاسخگو است؟»

او ادامه می‌دهد: به طور کلی برای افراد عادی هم کار در این شرایط سخت است، چه برسد به من که آسیب بینایی دارم. به جای اینکه راه را برای من تسهیل کنند، مدام جلوی پایم سنگ می‌اندازند. آخر من چه هیزم تری به آنها فروخته‌ام؟ من که از دانشگاه پورتلند امریکا دعوت‌نامه دارم ولی نمی‌روم؛ چون معتقدم باید در کشور خودم کار کنم.

جابر جاهد تاکنون تیتراژ فصل سه و چهار «خندوانه»، تیتراژ برنامه «ساعت ۲۵»، تیتراژ برنامه «اینجا ایران است»، برنامه «گلخونه»، فیلم‌های سینمایی «تخته گاز»، «ما خیلی باحالیم» و ... را ساخته است.

دیوار سالن‌ های کنسرت با صدای جوان ها تکان می خورد | ۲۰ کنسرت در شهرستان ها

",arts,
295,"
به گزارش همشهری آنلاین، کنسرت تمدیدی علیرضا طلیسچی؛ دوشنبه شب ۲۲ آبان‌ماه درحالی در سالن رویال‌هال هتل اسپیناس‌پالاس برگزار شد که آهنگ جدید این خواننده موفقیت تازه‌ای را برای طلیسچی رقم زده است.



قطعات زندگی جونم، تو فکر می‌کنی کی‌ای، نفس کی بودی تو، ای داد بر من، دیوونه دوست داشتنی، لیلا، یه دریا نریم، دل به دل، قاف و سختگیر انتخاب‌های این خواننده در شب گذشته بودند که یکی پس از دیگری به اجرا درآمدند تا نوبت به اجرای دو قطعه تازه منتشرشده طلیسچی برسد.

پس از اجرای قطعه به تو چه با همخوانی تماشاگران، نوبت به آهنگ این روزهای موسیقی پاپ یعنی پاقدم رسید که به دلیل درخواست مکرر مخاطبان، این قطعه دوبار و پشت سر هم و با همخوانی حاضران اجرا شد. طلیسچی با انتشار دو قطعه اخیرش ثابت کرد که می‌تواند موفقیت‌های خود در قطعات شنیده‌ شده‌اش همچون قاف و قرار نبود را مجددا تکرار کند؛ موقعیتی که شاید هر خواننده‌ای موفق به تکرار آن در فاصله‌ای کوتاه نشود.



از جمله نکات قابل توجه این اجرا، حضور ارکستر زهی در کنار ارکستر طلیسچی برای اجرای قطعه پاقدم بود. آخرش قشنگه و ای دل غافل دیگر قطعات اجرایی این کنسرت بودند.

محمد عارف (گیتار نایلون)، پارسا رفیع (گیتار الکتریک)، نیما اشکباری (بیس)، امیرحسین آزموده (پرکاشن)، ادوارد دانیال‌زاده (درامز) و مسیح منتظری (گیتار الکتریک) اعضای ارکستر علیرضا طلیسچی به رهبری امیربهادر دهقان نوازنده کیبورد را تشکیل می‌دادند.

گوستاوو بلانکو؛ مهاجم آرژانتینی باشگاه استقلال تهران از جمله مهمانان کنسرت طلیسچی بود. کنسرت علیرضا طلیسچی دوشنبه شب ۲۲ آبان‌ماه، در سالن رویال‌هال هتل اسپیناس‌پالاس به تهیه‌کنندگی موسسه فرهنگی هنری نوای سپند برگزار و این کنسرت برای تاریخ یکم آذرماه در سالن میلاد نمایشگاه بین‌المللی تهران نیز تمدید شد.

گیتارزنی خواننده پاپ روی استیج برای طرفدارانش





",arts,
296,"
به گزارش همشهری آنلاین به نقل از اسکرین، «میشل سیمان» که در سال ۱۹۳۸ در پاریس متولد شد، زندگی خود را وقف سینما کرد و به ستون نقد و تاریخ فیلم فرانسه برای بیش از نیم قرن تبدیل شد. او به عنوان هیات داوران جشنواره های مهمی از جمله کن، ونیز، برلین و لوکارنو حضور داشته و افتخارات مدنی متعددی از جمله نشان لژیون افتخار، نشان ملی لیاقت و نشان هنر و ادب فذانسه را دریافت کرده است.

«سیمان» سردبیر مجله سینمایی بسیار تأثیرگذار پوزیتیف بود که در سال ۱۹۶۳ با مقاله ای درباره «اورسن ولز» به آن پیوست و کتاب های متعددی در مورد سینما درباره کارگردانان مشهوری مانند «فریتز لانگ»، «جین کمپیون» و «الیا کازان» تألیف کرد.

کتاب سال ۲۰۲۲ «میشل سیمان» با عنوان «پاسپورت به هالیوود» شامل مصاحبه‌هایی با «بیلی وایلدر»، «جان هیوستون»، «جوزف مانکیویچ»، «رومن پولانسکی»، «میلوش فورمن» و «ویم وندرس» بود. او همچننی در مستند «کوبریک به زبان کوبریک» ساخته «گرگوری مونرو» در سال ۲۰۲۰ نیز نقش زیادی داشت که تصاویر آرشیوی را با مصاحبه هایی که این فیلمساز به «میشل سیمان» داشت را ترکیب میکند.

همزمان با درگذشت این چهره تاثیر گذار سینمایی در فرانسه، «ژیل جاکوب» رئیس سابق جشنواره فیلم کن در شبکه اجتماعی خود نسبت به این مستند و مورخ ادای احترام کرد و نوشت: « میشل سیمان نه تنها یک منتقد بزرگ و مورخ مشهور بین المللی بود، بلکه همچنین یک روح کنجکاو در مورد سینما و هنر بود که تمام عمر برای آن جنگیده بود. روابط نزدیک او با فیلمسازان بزرگ مجله پوزیتیف را قدرتمند نگه داشت».

«ژان مارک لالان» سردبیر مجله فرهنگی فرانسوی «Les Inrocks»، نیز گفت: «تاثیرگذارترین چیز در مورد میشل این بود که برخی از مهم ترین فیلمسازان او را به عنوان یک همکار ممتاز و شریک در کار خود درباره اندیشیدن به سینما می دانستند. برای استنلی کوبریک یا ترنس مالیک، او عملا تنها منتقدی در جهان بود که مرتب با او مصاحبه می کردند. اسکورسیزی، برادران کوئن، نوری بیلگه جیلان و آکی کوریزماکی به هیچ روزنامه نگار دیگری مانند او زمان نمی دادند. در رویکرد او به فیلم‌ها چیز بسیار عمل‌گرایانه‌ای وجود داشت، احترام و هوشمندی در مورد نحوه ساخت آن‌ها، که احترام بسیاری از فیلم‌سازان را در نسبت‌های کاملاً منحصربه‌فردی برای او به ارمغان آورد»

او در گفتگو با رادو فرانس اینتر در سال ۲۰۱۹ درباره کتابش با عنوان «زندگی سینمایی سیمان» گفت: «من عاشق تاریکی هستم زیرا آنقدرها هم تاریک نیست. در یک سینما، ما واقعاً احساس می کنیم که در کنار دیگران هستیم. ما واقعاً می توانیم حضور آنها را در اتاق احساس کنیم. من برای کشف به سینما می روم. این اشتیاق من است برای دیدن فیلم های اول، شناسایی استعدادهای جدید و حمایت از آنها. دلیل دوم درک دنیا و خودم است. این برای روشن شدن خودم است».

جاه‌طلبی عجیب و غریب یک فیل و شروع جنگ | ۲۰ سال است این آرزو را دارم

",arts,
297,"
به گزارش همشهری آنلاین، بسیاری از کشورها مثل ترکیه، کره‌جنوبی، برخی کشورهای آمریکای لاتین و ... مدت‌هاست از این موضوع و صادرات سریال بهره‌مند شده و علاوه بر منافع اقتصادی دستاوردهای فرهنگی آن را هم استفاده می‌کنند.

این درحالی است که بسیاری از کارشناسان و منتقدان سینما براین باورند تأثیرات اقتصادی و اجتماعی این صادرات فرهنگ در درازمدت باعث افزایش عمق نفوذ ایران در کشورهای مقصد شده و همچنین سبک زندگی ایرانی اسلامی را رواج می‌دهد.

که می‌توان آن را صادرات فرهنگی بخش خصوصی کشور برای مردم مناطق مختلف جهان به شمار آورد؛ محتوایی که بسیاری از مردم در کشورهای مختلف به علت رعایت اصول اخلاقی و خانوادگی آن را انتخاب و مشاهده می‌کنند.

«سرهنگ ثریا» ی واقعی کیست؟! | این زن شخصیت اصلی فیلم سرهنگ ثریا است

سریال «جیران» به کارگردانی حسن فتحی در کشورهای بنگلادش، قزاقستان، عراق و پاکستان در حال پخش است و همچنین قرار است در شبکه های تلویزیونی ژاپن، روسیه، عراق، بوسنی و کشورهای حوزه خلیج فارس شامل قطر، عمان، امارت متحده عربی و شمال آفریقا از جمله تونس، مراکش، الجزیره و لیبی به زودی پخش خواهد شد.

سریال «زخم کاری» هم به کارگردانی محمدحسین مهدویان در کشورهایی مانند بنگلادش، عراق، مالزی و روسیه به زودی به روی آنتن خواهد رفت. این سریال همچنین هم اکنون در آمریکای شمالی بر روی پلتفرم PBS بارگذاری شده و قسمت اول آن برای ایالات متعدد آمریکا قابل مشاهده است.



سریال «هم گناه» به کارگردانی و تهیه‌کنندگی مصطفی کیایی در تلویزیون های کشور بنگلادش، عراق و همچنین کشورهای عربی حوزه خلیج فارس و شمال آفریقا نیز به نمایش درآمده.

سریال «یاغی» که محمد کارت کارگردانی آن را به عهده داشت هم در ژاپن، عراق و مالزی پخش می‌شود. علاوه بر این دو سریال «ملکه گدایان» به کارگردانی حسین سهیلی‌زاده و «می‌خواهم زنده بمانم» به کارگردانی شهرام شاه‌حسینی در کشور عراق به نمایش درآمده است. دو مجموعه «نهنگ آبی» به کارگردانی فریدون جیرانی و «جزیره» به کارگردانی سیروس مقدم هم در کشورهای بنگلادش و عراق به نمایش درآمده‌‍‌اند.

چندی قبل نیز خبر حضور سریال آکتور در جشنواره بین المللی سریز مانیا در فرانسه، رسانه‌ای شده بود.

و حالا در جدیدترین خبرها به گوش می‌رسد برای سریال «پوست شیر» و حتی برخی از آثار دیگر در شبکه نمایش‌خانگی هم این اتفاق خوشایند رقم خورده است. سریال‌هایی که منبع خوب مالی و فرهنگی می‌تواند برای کشور ایران داشته باشد. این نکته را علی سرتیپی مدیرعامل فیلم‌نت و تهیه‌کننده شناخته شده سینما مطرح کرد.







    نمایی از سریال پوست شیر 
  



او در پاسخ به این سؤال که برای برخی از سریال‌های شما مثل «پوست شیر» و برخی دیگر قرار است این اتفاق جهانی بیفتد و در واقع صادرات داشته باشید، این‌طور گفت: اتفاقات خوبی همین الان افتاده و کشورهایی همچون روسیه، هند، پاکستان، کشورهای عربی و آمریکا خواهان «پوست شیر» هستندو فکر می‌کنم برای دیگر سریال‌های نمایش‌خانگی هم این اتفاقات افتاده و ادامه‌دار خواهد بود. ما می‌توانیم ان‌شاءالله یک بازار خوبی را برای صادرات سریال‌هایمان ایجاد کنیم.

سرتیپی همچنین به این نکته اشاره کرد: کشورهای عربی الان به شدت به لحاظ نیروی انسانی و فکر پایین هستند اما پول خوبی دارند. ان‌شاءالله حمایت شویم، با توجه به فکر، ایده خوب، نیروهای فنی و اجرایی فوق‌العاده‌ای که داریم فکر می‌کنیم به سرعت بتوانیم جای خودمان را در دنیا و مخصوصاً آسیا و خاورمیانه پیدا کنیم.

این نکته علی سرتیپی ما را یاد درآمد نجومی ترکیه و کره‌جنوبی از سریال‌سازی می‌اندازد که جزو پیشگامان صادرات سریال به جهان محسوب می‌شوند. وقتی موضوع «بازی مرکب» کره جنوبی به وجود آمد که تولید نتفلیکس بود؛ این سریال در هفته اول انتشار، به یکی از پربیننده‌ترین مجموعه‌های نتفلیکس در ۹۰ کشور تبدیل شد و ۲۸ روز پس از انتشار با بیش از ۱۱۱ میلیون ببیننده، رکورد سریال «بریجرتون» را شکست و به پربیننده‌ترین مجموعه این شبکه تبدیل شد.

این سریال در ایران نیز بینندگان بسیاری را به خود جلب کرد و به نظر می‌رسد کشور کره جنوبی موفق شد با پربیننده شدن این سریال بالاخره در عرصه سریال‌سازی خود را از ترکیه جلو بیندازد. ترکیه و کره جنوبی در سال‌های اخیر رقبای بسیار جدی یکدیگر در تولید و صادرات سریال در جهان بوده‌اند.

این پربیننده شدن و مورد اقبال بودن سریال‌های کره‌ای را در تلویزیون ایران هم می‌توان به نظاره نشست که چقدر این فیلم‌ها در ایران دوبله می‌شوند و چقدر برخی از آنها حتی جزو نوستالژی‌های ایرانی می‌شود؛ نمونه بارز آن شاید جومونگ، یانگوم و جواهری در قصر باشد.

البته نکته دیگری که سرتیپی در جریان گفت‌وگوی کوتاه خود با تسنیم اشاره کرد شاید انتقال مفاهیم و فرهنگ‌های ایرانی باشد که خیلی حائز اهمیت است و این نکته را بیشتر می‌توان در آثار کره‌ای به نظاره نشست. بنابراین از طرفی سریال‌سازان می‌توانند با این نگاه سریال‌های خانگی خودشان را تولید کنند که در راهیابی به کشورهای دیگر و مجامع بین‌المللی بتوانند هم درآمدزا و در بخش تجاری خوب عمل کنند و هم محتوا و خرده فرهنگ‌های خوب و ناب ایرانی را منتقل کنند.

اتفاقی که به تعبیرِ علی سرتیپی امکان فراهم شدن آن است اما نیاز به حمایت مسئولین و ناظران شبکه نمایش‌خانگی دارد. همان‌گونه که ساترا در تلاش است این تعامل را در مدیریت و نظارت بر نمایش‌خانگی داشته باشد می‌بایست شرایط و بسترهای لازم برای صادرات سریال‌های خانگی هم فراهم شود که هم به لحاظ تجاری و هم فرهنگی می‌تواند اتفاق خوشایندی را برای فرهنگ و هنر کشور رقم بزند.

",arts,
298,"
به گزارش همشهری آنلاین، سریال نمایشی و عروسکی طنز «هیس، هیچی نیس!» به تهیه کنندگی حمیدرضا عطارد و کارگردانی حسین حقانی این روزها در حال تصویربرداری است تا برای پخش از تلویزیون آماده شود. این مجموعه به عنوان نخستین محصول مرکز تولیدات نوجوان سوره توسط سازمان سینمایی سوره در فضایی فانتزی و با ساختاری خلاقانه تولید می شود که روایتی طنازانه و متفاوت از تاریخ جهان را ارائه می کند.

این مجموعه از جمعی از بازیگران تئاتری بهره گرفته است که بیشتر در حوزه نمایش شناخته شده هستند که شامل ۱۵ بازیگر اصلی و ۲۰ بازیگر فرعی می شوند و در عین حال این بازیگران حدود ۷۰ نقش و شخصیت را در این مجموعه ایفا می کنند.



«هیس، هیچی نیس!» اثری اقتباسی با روایتی نو از تاریخ جهان است که در لوکیشن های مختلفی در چند شهر ایران تولید می شود. حمیدرضا عطارد طراح و تهیه کننده، حسین حقانی کارگردان و مجید بخششیان، نویسنده این سریال نمایشی هستند که فیلمنامه فصل نخست آن در ٢۶ قسمت به نگارش درآمده است.

سازمان سینمایی سوره، مرکز تولیدات نوجوان را با هدف تمرکز بر مخاطبان کودک و نوجوان و به عنوان یکی از بازوهای تولید آثار هنری خود تأسیس کرده است.

سروش صحت و برنامه کتاب باز سر از کانادا درآورد! +عکس





",arts,
299,"
به گزارش همشهری آنلاین، سریال جدید حسن فتحی با عنوان «ازازیل» این روزها طبق اعلام عوامل در حال تصویربرداری است با این حال ساترا هنوز تکلیف صدور مجوز تولید را روشن نکرده است. پروژه «اسکار» مهران مدیری هم روند مشابهی را طی می‌کند.

حسن فتحی که ساخت سریال‌های «جیران» و «شهرزاد» را در کارنامه هنری دارد، این روزها سریال جدیدی با نام «ازازیل» را برای شبکه نمایش خانگی می‌سازد که گویا مدتی است در سکوت خبری جلوی دوربین برده است.

در سریال «ازازیل» گروه دیگری مسئولیت تهیه را برعهده دارند و مانند پروژه‌های قبل، اسماعیل عفیفه در مقام تهیه‌کننده با فتحی همکاری ندارد. با این حال طبق اعلام ساترا اخباری که درباره‌ی آغاز مراحل تصویربرداری این سریال مطرح شده، مربوط به شروع پیش‌تولید همزمان با طی مراحل اداری صدور مجوز تولید است.

طبق پیگیری‌ها ز سازمان تنظیم مقررات صوت و تصویر فراگیر، تاکنون صرفا طرح «ازازیل» مجوز دریافت کرده است و فیلمنامه سریال در حال بررسی در شورای صدور مجوز تولید ساترا است که تکلیف صادر شدن یا صادر نشدن مجوز تولید این سریال هفته‌های آینده در شورای صدور مجوز تولید سازمان تنظیم مقررات رسانه‌های صوت و تصویر فراگیر در فضای مجازی (ساترا) مشخص خواهد شد.

زخم کاری ۲ و سوء استفاده از بازیگران محبوب | زمان و پول مخاطب نمایش خانگی ارزشی ندارد؟

پریناز ایزدیار، محسن تنابنده، بابک حمیدیان و مریلا زارعی از بازیگرانی هستند که تاکنون حضورشان در سریال قطعی شده است. ایزدیار پس از «شهرزاد»، «جیران» و «زمانه» در چهارمین همکاری با حسن فتحی نقش اصلیِ زن سریال را بازی می‌کند و مریلا زارعی پس از حضور در «جیران» و فیلم «کیفر»، سومین همکاری‌اش با حسن فتحی را تجربه می‌کند.

این سریال طبق خبرهای منتشرشده در فضای مجازی، ابتدا قرار بود توسط ابوالحسن داوودی و سپس توسط حمیدرضا قربانی ساخته شود که با جدایی آن‌ها از پروژه، حسن فتحی کارگردانی را برعهده گرفت. فتحی در مصاحبه‌ای اولین شرطش برای پذیرفتن کارگردانی «ازازیل» را رضایت فردی دانست که پیشتر به عنوان کارگردان از او نام برده شده بود.

همچنین پیگیری‌ها از ساترا درباره وضعیت برنامه «اسکار» مهران مدیری، حاکی از آن است که تولید این برنامه هنوز به اتمام نرسیده است و احتمالاً تا پایان مراحل تولید، تکلیف مجوز این برنامه نیز در شورای انتشار ساترا مشخص خواهد شد.

برنامه «اسکار» برای اخد مجوز از ساترا اقدام کرده است اما هنوز مجوز انتشار این برنامه صادر نشده است. مهران مدیری که در ماه‌های اخیر با سریال‌های «پدر گواردیولا» و «خائن کشی» در شبکه نمایش خانگی دیده شد، با پخش آخرین قسمت از این مجموعه‌ها، حالا سراغ ساخت مجموعه‌ای با ساختاری متفاوت رفته است.

«اسکار» گویا رئالیتی‌شو است و برخی رسانه‌ها ساختار آن را مشابه «task master» دانسته‌اند. در نسخه اصلی این مسابقه خارجی، پنج کمدین برای به چالش کشیدن خلاقیت و توانایی‌های خود، فعالیت‌هایی معین می‌کنند.

با این حال مهران مدیری مدتی است در چالش با صداوسیما بر سر برنامه «دورهمی» است. او همچنین در فیلم «آینه» به کارگردانی محمود کلاری به ایفای نقش پرداخته است.

گفتنی است ساترا دارای دو شورای صدور مجوز برای تولید و انتشار سریال‌ها و برنامه‌های شبکه نمایش خانگی است که بعد از انتصاب محمدحسین ایمانی خوشخو به عنوان معاون هنری وزیر فرهنگ و ارشاد اسلامی ترکیب اعضای شورای تولید و انتشار ساترا دچار تغییراتی شده است و طبق اعلام ساترا ترکیب جدید اعضای هر یک از این دو شورا به شرح زیر است:

اعضای شورای صدور مجوز تولید:

۱. سعید مقیسه، رئیس ساترا (عضو حقوقی، رئیس شورا

۲. محمد حسام‌پور، معاون پایش و نظارت ساترا (عضو حقوقی - دبیر شورا)

۳. محمدحسین ایمانی، نماینده وزارت فرهنگ و ارشاد اسلامی (عضو حقوقی)

۴. مهدی آذرپندار، نماینده وزارت فرهنگ و ارشاد اسلامی وزارت ارشاد (عضو حقوقی)

۵. نماینده معاونت فضای مجازی سازمان صدا و سیما (عضو حقوقی)

۶. نماینده مرکز طرح و برنامه صدا و سیما (عضو حقوقی)

۷. معاون فرهنگی اجتماعی فراجا (عضو حقوقی)

۸. محسن مهاجرانی (عضو حقیقی)

۹. علی‌اصغر پورمحمدی (عضو حقیقی)

۱۰. محمدرضا جعفری‌جلوه (عضو حقیقی)

۱۱. پرویز شیخ‌طادی (عضو حقیقی)

۱۲. امین صدیقی (عضو حقیقی)

* اعضای شورای صدور مجوز انتشار:

۱. علی‌اصغر پورمحمدی (عضو حقیقی و رئیس شورا)

۲. رئیس ساترا (عضو حقوقی)

۳. علیرضا پاشایی، نماینده قوه قضائیه (عضو حقوقی)

۴. محمد هاشمی، نماینده وزارت فرهنگ و ارشاد اسلامی (عضو حقوقی)

۵. محمدحسین نیرومند، نماینده وزارت فرهنگ و ارشاد اسلامی (عضو حقوقی)

۶. امیر حسین حیدری، نماینده مجمع رسانه‌های صوت‌و تصویر فراگیر ایران (عضو حقوقی)

۷. محمد حسام‌پور، معاون پایش و نظارت ساترا (عضو حقوقی و دبیر شورا)

۸. محمدرضا جعفری‌جلوه (عضو حقیقی)

۹. عبدالکریم خیامی (عضو حقیقی)

۱۰. محسن مهاجرانی (عضو حقیقی)

۱۱. حسین کرمی (عضو حقیقی)

۱۲. جواد شیخ اکبری (عضو حقیقی)

",arts,
300,"
به گزارش همشهری آنلاین، علی یاسینی از خوانندگان نسل جدید موسیقی پاپ ایران شامگاه دوشنبه بیست و دوم آبان تازه‌ترین کنسرت خود را به میزبانی سالن میلاد نمایشگاه بین‌المللی تهران برگزار کرد. سالن میلاد نمایشگاه بین‌المللی تهران شامگاه روز دوشنبه بیست و دوم آبان میزبان علاقه‌مندان موسیقی پاپ با تازه‌ترین کنسرت علی یاسینی خواننده ۲۷ ساله کشورمان بود. خواننده‌ای که اکنون وارد پنج سالگی فعالیت‌هایش در فرآیند حرفه‌ای تولید و اجرای آثار موسیقایی شده و می‌توان فعلا او را جزو خوانندگان پرطرفداری دانست که در ایران توانسته با استقبال خوب مخاطبان این‌گونه موسیقایی به ویژه گروه سنی نوجوان مواجه شود.

طبیعتا آثاری که یاسینی و نسل خوانندگان هم سن و سال او طی این ماه‌ها پیش روی مخاطبان قرار داده‌اند، دربرگیرنده کنش‌ها و واکنش‌های فراوانی میان اهالی موسیقی به ویژه منتقدانی است که در این سال‌ها کنسرت‌های همه خوانندگان را رصد کرده و در قالب متن و نوشته و نقد به بیان اظهار نظرات خود می‌پردازند. شرایطی پرچالش که همواره هم با حواشی متفاوتی روبه‌رو بوده و می‌تواند از جهات بسیاری مورد سنجش و واکاوی قرار گیرد.

آنچه در کنسرت شب گذشته علی یاسینی مشاهده شد دربرگیرنده نکات جالب توجهی بود که می‌تواند هم در جریان اجراهای زنده این خواننده و هم سایر خوانندگان این نسل از موسیقی در ابعاد بسیاری مورد توجه قرار گیرد. شرایطی عجیب و غریب که نشان داد نسل جدید تماشاگران کنسرت‌های پاپ در ایران فارغ از ماجرای محتوا که نیازمند یک تحلیل همه جانبه در فرآیند تولیدات موسیقایی است، برای طرفداری از خواننده مورد نظرشان سنگ تمام می‌گذارند و همچون سایر رفتارها و کنش‌های حضور چنین طرفدارانی در کنسرت‌ها که در همه جای دنیا معمول است، می‌توانند شور و اشتیاق بیشتری به اتمسفر حسی حاکم بر کنسرت تزریق کنند. شرایطی که حتی گروه سنی مخاطبان هدف خوانندگان را هم تعیین می‌کند و می‌تواند با ملاحظاتی روبه‌رو شود. مسیری که حتی وظایف خواننده در قبال طرفدارانش را می‌بایست دوچندان کند که چه نوع محصولی را به گوش آن‌ها می‌رساند.

به هر ترتیب تازه‌ترین اجرای زنده علی یاسینی خواننده نسل جدید موسیقی پاپ درحالی پیش روی مخاطبان قرار گرفت که گروه اجرایی کنسرت تلاش کرد تا همچون دیگر کنسرت‌های این ماه‌های موسیقی که درحوزه جلوه‌های بصری، طراحی نور و طراحی صحنه در تلاشند تا نسبت به امکانات وجود کارهای جدیدی را انجام دهند، فضای متفاوتی را برای تماشاگران و طرفداران فراهم سازند. چارچوبی که فرآیند اجرای آثار موسیقایی حوزه پاپ در ایران ناگزیر به حضور در این مسیر هستند و می‌بایست برای توسعه فعالیت‌های اقتصادی خود در این زمینه دست به اجرای ابداعات و تمهیداتی بزنند که این قالب موسیقایی در شرایط تاثیرگذارتری به مخاطب ارایه شود. طبیعتا در این منظر توجه به ارتقای محتوا برای تربیت گوش شنیداری مخاطب برای شنیدن موسیقی خوب در حوزه های مختلف ترانه، آهنگسازی، تنظیم، ارکستراسیون، صدابرداری و خوانندگی هم می‌تواند یکی از مهم‌ترین وظایفی باشد که دست‌اندرکاران حوزه موسیقی می توانند در کنار توجه به منافع اقتصادی روی آن تمرکز داشته باشند.

در ابتدای این برنامه بود که ابتدا تیزری از کنسرت‌های پیش روی رضا صادقی، آصف آریا، علی یاسینی، سهراب پاکزاد، دایان و دیگر هنرمندان ازصفحه نمایشگر سالن میلاد نمایشگاه برای مخاطبان پخش شد و پس از آن، طبق روال کنسرت‌های پاپ که برای ایجاد هیجان بیشتر به مخاطب از نمایش شمارش معکوس استفاده می شود، ابتدا نوازنده ها و سپس علی یاسینی وارد صحنه شدند. شرایطی که طبق روال چنین کنسرت‌هایی که اغلب جامعه هدف آنها تماشای کنسرت در حوزه موسیقی سرگرم کننده است، امری عادی است و دربرگیرنده حس و حالی است که همواره در این کنسرت ها برای ایجاد هیجان به مخاطب ارایه می‌شود.

یاسینی که ترانه‌سرا و آهنگسازی اغلب آثارش را نیز به عهده دارد، درابتدای اجرای برنامه موسیقایی خود بود که تک آهنگ مشهور «نصف شب» را برای مخاطبان اجرا کرد و بعد از آن به مخاطبان گفت: خیلی از شما طرفداران ممنونم که هنوز بعد از پنج سال از کنسرت‌های من استقبال می‌کنید و امیدوارم این استقابل شما عزیزان ادامه داشته باشد و من در خدمت شما باشم.

وی پس از اجرای قطعه «دیوار» بود که به حاضران در سالن توضیح داد: در روزهایی که مشغول ساخت و تولید آثارم بودم و مثل این سال‌ها شهرتی نداشتم اما همیشه مطمئن بودم که این روزها فرا می‌رسد و حالا خیلی خوشحالم که به واسطه شما عزیزان می‌توانم در کنارتان حضور داشته باشم. البته لازم می‌دانم در اینجا از میلاد ماهان راد به عنوان تهیه کننده کنسرت هایم که در این پنج سال مانند یک رفیق کنارم بودند تشکر و قدردانی کنم و از شما بخواهم که او را تشویق کنید.

«جنگ»، «این روزها»، «منو برگردون»، «انگار نه انگار»، «نده قول»، «ماه قشنگم»، «پرواز»، «بهتر از همه»، «چراغونی»، «قهرمانتم» عنوان دیگر قطعاتی بودند که در این کنسرت پیش روی مخاطبان قرار گرفتند. قطعاتی که عمدتا نشان دهنده توانایی های یاسینی در حوزه تنظیم و آهنگسازی بودند که به نظر آمد ویژگی بارزتر او نسبت به خوانندگی است. البته وی در طول اجرای برخی از این قطعات بود که هر از چندگاهی به عنوان نوازنده پیانو و گیتار هم ایفای نقش می کرد که این نوع اجرا نیز به مذاق طرفدارانش خوش امد. شرایطی که موجب شد که وی قطعه های «چراغونی» و «نصف شب» را با تک نوازی پیانو روی صحنه اجرا کند.

برگزاری کنسرت علی یاسینی در شرایطی بود که براساس روال همیشگی کنسرت های پاپ، فرصت هایی هم به گروه نوازندگان داده شده بود که در لحظاتی به تک نوازی هم بپردازند. موضوعی که در برگیرنده اما و اگرهایی است که درباره نحوه و شیوه اجرای آنها طی برگزاری کنسرت های مختلف، می توان به تحلیل ها و نکات آسیب شناسانه ای متعددی دست پیدا کرد. این در حالی بود که تسلط و مدیریت صحنه خواننده برای همراهی بیشتر مخاطبان در خوانش قطعات از نکات مثبتی بود که می توان در اجرای یاسینی اشاره کرد.

سعید شمس رهبر ارکستر، برنا شفیع زاده درامر، فرزاد رضایی نوازنده گیتارالکتریک، مهشاد مژگانی نوازنده گیتار بیس، سهیل شمس نوازنده کیبورد، امیرحسین کیانپور نوازنده سازهای بادی و «بیت باکس»، محمد حیدری نوازنده پیانو، اشکان پور فرخی نوازنده سازهای کوبه ای، فرهود نیکنام نوازنده گیتار گروه نوازندگان تازه ترین کنسرت علی یاسینی را تشکیل می دادند.

تصاویر خواننده‌های جنجالی پاپ با لباس کردی روی استیج

",arts,
301,"
به گزارش ایرنا از روابط‌عمومی شبکه کتاب، علی باباجانی بیان کرد: ما در بحث تولید محتوا و چاپ کتاب حرف‌های بسیاری برای گفتن داریم. یکی از رازهای تولید یک محصول، عرضه و ترویج مناسب آن محصول است. در تولید کتاب به خوبی پیش رفتیم اما درباره ترویج و معرفی آن جای کار داریم که باید بیشتر به آن پرداخته شود.

این نویسندۀ حوزۀ کودک و نوجوان و مروج کتاب‌خوانی در ادامه گفت: ترویج کتاب، چند بُعد دارد. اینکه باید نهادها و متولیان فرهنگی حامی ترویج کتاب باشند و از طرفی خود نویسنده هم باید یکی از مروجان کتاب‌خوانی باشد. از سوی دیگر، هدف از برگزاری جشنواره‌ها و رویدادهای کتابی، معرفی کتاب‌های کودک و نوجوان است که می‌توانند مشوق ناشر و نویسنده باشند و خانواده‌ها هم از این دست کتاب‌ها مطلع شوند.

وی ادامه داد: آموزش و پروش به عنوان یک مرکز آموزشی باید زنگی به نام «زنگ کتاب» داشته باشند که در آن یک نویسنده و یا یک کتاب خوب به دانش آموزان معرفی شود. هفته کتاب فقط این چند روز نیست و خود نویسنده هم باید تلاش کند تا خود و کتاب‌هایش را به دیگران بشناساند. پیشنهاد من به وزارت فرهنگ و ارشاد اسلامی و متولیان فرهنگی نمایشگاه بین‌المللی کتاب تهران این است که غرفه‌هایی برای نویسندگان در نظر بگیرند که هم خود و هم آثارشان را معرفی کنند.



افراد عاشق، به کار در زمینۀ کتاب روی می‌آورند

نصرالله حدادی، ناشر و نویسنده نیز اظهار کرد: بسیاری از افراد با خواندن کتاب‌های غیرجدی به خواندن کتاب‌های جدی می‌رسند و با اینکه این آثار تیراژ کمتری دارند ولی اگر وقتی ما بتوانیم به مطالعه کردن عادت کنیم و کتاب عضو ثابت سبد خانوار ما باشد، می تواند کمک کننده باشد و دوست‌داران کتاب ذهنی منسجم پیدا می کنند.

وی ادامه داد: کار در حوزه کتاب و نشر، شغل شریفی است و افراد عاشق به این شغل روی می آورند. تهیه کتاب‌های الکترونیک از ایبوک، فیدیبو و کتاب های صوتی می توانند در ترویج کتاب و کتاب‌خوانی مؤثر باشند. رویکرد عمومی دانشگاه‌ها نیز کاملاً روشنفکرانه بود اما امروزه رویکردها علم محور و مخاطب‌محور هستند. این بدین معناست که بدانیم جامعه به چه کتاب‌هایی علاقه دارد. اکنون ناشرانی هستند که فقط رمان چاپ می کنند و بعضی از آنها به صورت تخصصی در حال تولید فرهنگ هستند.



این ناشر و نویسنده با اشاره به کتاب دوجلدی «تاریخ شفاهی کتاب و گفتگو با ناشران و کتابفروشان»، گفت: در هر جلد از این اثر با ۲۰ نفر از ناشران و نویسندگان گفتگو شده است. این کار حدود ۸ سال طول کشید و تقریبا ۳ سال پیش کار آن به اتمام رسید و اگر این گفتگو صورت نمی گرفت برخی از مطالب در حوزه نشر به عنوان حسرت برای ما باقی می ماند که چرا این اتفاق نیفتاد. متاسفانه از این ۴۰ نفر که با آنها گفتگو کردم ۳۳ نفر از آنها فوت کرده اند و این نشان‌دهندۀ این است که این کار در زمان خودش، گنجینه‌ای از خاطرات و ناشران قدیمی و بخشی از تاریخچۀ نشر بالاخص در تهران است.

حدادی در پایان تاکید کرد: صنعت نشر در کشور به دوران صفویه در اصفهان و در تهران به دوران فتحعلی شاه بر می‌گردد. همچنین اولین ردپای کتابفروشان تهران را باید از بازار تهران که قدیمی‌ترین نقطۀ شهر است، گرفت.

برنامۀ «حوالی کتاب» شبکۀ کتاب این روزها با میزبانی از نویسندگان، ناشران، مترجمان و فعالان فرهنگی و هنری به استقبال هفتۀ کتاب جمهوری اسلامی ایران رفته است.

",arts,
302,"
به گزارش ایرنا از خانه کتاب و ادبیات ایران، نشست تخصصی «قوانین و کاربردهای شابک در صنعت نشر» پنج‌شنبه (بیست‌وپنجم آبان ۱۴۰۲) با حضور روح‌الله سلطانی، رئیس بخش شابک خانه کتاب و ادبیات ایران در سرای کتاب برگزار شد.

سلطانی با اشاره به اینکه شابک، شماره‌ای منحصر به فرد برای کتاب است که جایگزین اطلاعات شناختی کتاب می‌شود، گفت:‌ استفاده از این شماره تا قبل از وجود سیستم‌های نرم‌افزاری و رایانه ناممکن بود، اما با ورود رایانه به سیستم اداری کشورها، این کد را برای کتاب‌ها معرفی کردند. شماره شابک ابتدا در کشورهای آمریکا و اتحادیه اروپا به صورت آزمایشی بررسی شد، اما پس از مدتی بیشتر کشورها به استفاده از این شماره روی آوردند.

وی افزود: ورود شابک به سیستم اداری ایران برای اولین بار سال ۱۳۷۲ به صورت آزمایشی انجام شد و سال ۱۳۷۴ به طور رسمی، به عضویت آن درآمد. طبق مصوبه هیئت وزیران به قانون رسمی تبدیل شد و استفاده از آن برای ناشران الزامی شد. ناشران به مرور عضو شابک شدند و تا امروز ۱۴هزار و ۴۹۶ ناشر عضو شابک هستند.

رئیس بخش شابک خانه کتاب و ادبیات ایران با اشاره به ضرورت آشنایی ناشران به قوانین و مقررات شابک عنوان کرد: در سایت شابک دستنامه‌های آموزشی در دسترس بازدیدکنندگان است و تا یک ماه آینده اینفوگراف‌های آموزشی نیز بارگذاری می‌شوند. سلطانی ادامه داد:‌ هم اکنون در ایران ناشران با پروانه انتشار و ناشر مولفان از خدمات شابک استفاده می‌کنند. طول زمان دریافت خدمات بسیار کوتاه است. در آمریکا و انگلیس این خدمت یک هفته به طول می‌انجاد و ناشران برای دریافت آن پول پرداخت می‌کنند. در ایران شابک رایگان است.

وی در مورد مزایای شابک یادآور شد: شابک؛ شماره‌های یونیک، شماره‌های ملی یا جهانی هستند مانند کد ملی و شماره‌های موبایل... یک شماره یک عنوان کتاب را در سطح جهان شناسایی می‌کند. راهنمای بازار کتاب به ما نشان می‌دهد که کتاب‌های در دست انتشار بازار کدام کتاب‌هاست و آنها را معرفی می‌کند. در آمریکا و ایران این راهنما وجود دارد و در واقع فیفا همان فهرست آمریکا است.

رئیس بخش شابک خانه کتاب و ادبیات ایران افزود:‌ قابلیت تبدیل شدن به بارکد از دیگر مزایای شابک است و در واقع شابک کدی دارد که متفاوت از هر کالای دیگری است و پیش شماره‌های ۹۷۸ و ۹۷۹ متعلق به کتاب است و توسط سازمان جهانی ISBN برای کتاب ذخیره شده است.

سلطانی در رابطه با بارکد داشتن کتاب‌ها در ایران گفت: ۷۰ درصد کتاب‌ها در ایران بارکد دارند و تا ۳۰ درصد اینها دچار خطا هستند. بخش قابل توجهی از این خطا از سوی طراحان صورت می‌گیرد که به زیبایی توجه می‌کنند و کیفیت بارکد در پشت جلد مناسب نیست و بخشی نیز به این دلیل است که از نرم افزار مناسب و به روز استفاده نمی‌کنند. ناشران باید خودشان را در زنجیره تولید دخیل و شریک بدانند. در ایران استفاده از بارکد الزامی نیست و تقاضا دارم ناشران از بارکد استفاده کنند.

وی در رابطه با کارکردهای شابک و بارکد کتاب بیان کرد: بارکد در کتاب بر اساس بررسی وضعیت فروش است و نمودارهای فروش روزانه و سالانه بر اساس ISBN است. دقت و درج شماره شابک بسیار اهمیت دارد. در دیگر کشورها خریداران سفارش کتاب را بر مبنای ISBN که دقت بالایی دارد انجام می‌دهند و ثبت سفارش می‌کنند نه بر اساس عنوان و بر این مبنا کار دقیق و درست انجام می‌شود و بسیار کاربردی است.

رئیس بخش شابک خانه کتاب و ادبیات ایران با اشاره به اینکه شابک به چرخه فروش بازار کمک می‌کند،‌ مطرح کرد: شابک برای آمار و ارقام و توجه به نیاز بازار هم کاربرد دارد، فاکتورها و محاسبات فروش بر مبنای ISBN است و رایانه این اعداد را با خروجی دقیق تحویل می‌دهد. موضوع حق مولف در دیگر کشورها با کد ISBN اجرا می‌شود و حتی مولفان به میزان کتاب‌هایی که به امانت می‌رود، حق امانت دریافت می‌کنند.

سلطانی همچنین به جزئیات بیشتری از شابک پرداخت و گفت:‌ شماره ISBN ساختار جذابی دارد. تا قبل از سال ۲۰۰۷ تنها ۱۰ رقم بود و در حال حاضر ۱۳ رقم شد. زیرا آمار انتشار کتاب در اتحادیه اروپا و آمریکا بالا رفته بود. قالب‌های مختلف کتاب‌ها و افزایش انتشار باعث شد تا شابک به ۱۳ رقم افزایش یابد و آن ۱۰ رقم برای ۱۰ میلیون کتاب پیش بینی شده بود و حالا ۹۷۹، رزرو پیش شماره برای ناشرانی است که در حوزه موسیقی فعالیت می‌کنند.

وی افزود: کتاب‌هایی که با شابک ۱۰ رقمی چاپ شدند در تجدید چاپ به شابک ۱۳ رقمی تبدیل می‌شود و در سایت شابک قابل مشاهده‌ است. پیش شماره ۹۷۸ شابک برای کتاب است. شناسه ورودی به کشور یا زبان اختصاص دارد. عددهای ۹۶۴ برای ایران است. شناسه بعدی متعلق به ناشر است که از ۲ رقمی تا ۵ رقمی بر اساس فعالیت ناشر مشخص می‌شود و کد بعدی متعلق به عنوان کتاب است و این شناسه عنوان ناشر است. رقم آخر رقم کنترل است و این اعداد هم بر اساس یک فرمول محاسبه است و برای کنترل در سیستم ماشینی ایجاد شده است.

رئیس بخش شابک خانه کتاب و ادبیات ایران، عنوان کرد: قوانین شابک یعنی هر شابک برای یک اثر اختصاص پیدا کند. کتاب با اطلاعات تکراری حذف می‌شود و ثبت نمی‌شود. ممکن است در هنگام طراحی جلد این شماره تکراری اتفاق بیفتد و لازم است که ناشر حتما این موضوع را چک کند. شکل‌های مختلف یک اثر کدهای شابک مجزا دریافت می‌کنند. کتاب‌های افست باید شابک اصلی درج شود و اینطور درگیر کپی رایت نخواهیم شد.

سلطانی خطاب به ناشران بیان کرد: هیچ تغییری در شماره شابک ندهید، ویرایش جدید یک کتاب را در جلد آن مشخص کنید. تغییر در نوبت چاپ و قیمت کتاب تغییری در شماره شابک ایجاد نمی‌کند. کتابی که بدون هیچ تغییری توسط ناشر دیگری چاپ شود حتما به شماره شابک جدید نیاز دارد. کتاب‌های الکترونیکی شماره شابک جدید نیاز دارند و به نوع اثر مربوط است.

سلطانی گفت:‌ کتاب‌های گویا هم متفاوت است و فرمت‌های مختلف برای صوت دارد و نیاز به شابک‌های مختلف برای فرمت صوت دارد. پوسترهای آموزشی و نقشه‌ها کتاب باز هستند و به آنها شابک تعلق می‌گیرد.

سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ آغاز به کار کرد و تا سی‌ام آبان‌ ۱۴۰۲ به کار خود ادامه می‌دهد.

",arts,
303,"
به گزارش ایرنا از خانه کتاب و ادبیات ایران، اسماعیل جانعلی‌پور ضمن اعلام برنامه‌های هفته کتاب، عنوان کرد: امسال نهمین دوره روستاها و عشایر دوستدار کتاب را برگزار کردیم. با توجه به اینکه فهرست جامعی از شاخص‌های ترویج کتاب و کتابخوانی را در سامانه این رویداد بارگذاری کرده‌ایم، لازم بود تا فرایند ثبت نام روستاها در این سامانه کامل شود که حدود ۲۸۰ روستا در این دوره شرکت کردند. برخلاف سال‌های گذشته که از ۱۰ روستا تقدیر می‌شد امسال با داوری متفاوت و عادلانه ۱۳ روستا در کنار یک آبادی جامعه عشایری به عنوان روستاها و عشایر دوستدار کتاب ایران، انتخاب شدند.  وی ادامه داد: در دوره‌های گذشته آیین اختتامیه رویداد روستاها و عشایر دوستدار کتاب در تهران و با حضور حدود ۳۰۰ تا ۴۰۰ نفر شرکت کننده برگزار می‌شد در این دوره تصمیم گرفتیم مراسم پایانی این جشن را در تک تک روستاها و با جمعیت‌های حدود ۱۰۰ نفر برگزار کنیم. این جشن‌ها به صورت کاملاً مردمی و با حضور مسئولان برگزار می‌شود.  مدیرکل مجامع، تشکل‌ها و فعالیت‌های فرهنگی وزارت فرهنگ و ارشاد اسلامی همچنین از بسته‌های حمایتی که به روستاییان و عشایر در هفته کتاب تعلق می‌گیرد، خبر داد و افزود: به ارزش ۵۰ میلیون تومان برای هر روستا کتاب ارسال می‌کنیم. این اعتبار از سوی معاونت امور فرهنگی وزارت فرهنگ و ارشاد اسلامی برای توسعه و ترویج طرح‌های کتاب و کتابخوانی در روستاها و عشایر اختصاص یافته که به طور مستمر طی یک سال پرداخت می‌شود.  جانعلی‌پور گفت: نهاد کتابخانه‌های عمومی کشور برای هر روستا ۱۵میلیون تومان و شهرداری‌ها و دهیاری‌های کشور نیز ۱۵میلیون تومان اعتبار عمرانی تخصیص می‌دهد تا فضای کتابخانه‌های روستاها بهبود یابد. در هفته کتاب امسال با برگزاری جشن تکریم مردم روستای اورنگ در نیکشهر استان سیستان و بلوچستان آیین تکریم از روستاها شروع شد، در روز ۲۳ آبان هم در روستاهای کلج استان قزوین و دستچین استان زنجان این جشن‌های مردمی برگزار شد و در روزهای هفته کتاب این تقدیرها ادامه خواهد داشت. مقرر شد ۱۲ شهر به عنوان شهرهای دوستدار کتاب ایران معرفی و از آنها تقدیر شود

مدیرکل مجامع، تشکل‌ها و فعالیت‌های فرهنگی وزارت فرهنگ و ارشاد اسلامی در بخش دیگری از سخنان خود در صحبت از رویداد پایتخت کتاب ایران، گفت:‌ رویداد پایتخت کتاب ایران امسال با مشارکت ۱۰۵ شهر از ۲۶ استان، برگزار شد. با ارزیابی‌های انجام شده مقرر شد ۱۲ شهر به عنوان شهرهای دوستدار کتاب ایران معرفی و از آنها تقدیر شود. در بررسی‌های انجام شده، ۱۰ شهر به مرحله نهایی راه یافته و اعلام آمادگی کردند که مورد ارزیابی میدانی قرار بگیرند.  جانعلی‌پور مطرح کرد: کارنامه و برنامه‌های این ۱۰ شهر توسط تیم‌های ارزیابی از وزارت کشور و نهاد کتابخانه‌های عمومی مورد ارزیابی‌های میدانی قرار گرفت؛ ظرفیت‌های حوزه کتابخوانی این شهرها و اینکه چقدر خلاقیت و نوآوری در اجرای طرح‌های خود داشتند مورد توجه بود؛ همچنین این موضوع مدنظر بود که آیا این مدل‌ها قابل تکثیر در سراسر کشور هست یا خیر. در واقع کاربردی و عملیاتی بودن طرح‌ها برای انتخاب مورد توجه بود که چقدر در طرح‌های مطالعه کتاب، اقشار مختلف مردم را درگیر موضوع می‌کنند.  وی افزود: همچنین توجه ویژه به ادبیات کودک و نوجوان، استفاده از ظرفیت خیرین و نیکوکاران، جلب مشارکت دانشگاه‌ها، مراکز علمی و پژوهشی و هر ظرفیت دیگری که بتواند به فرهنگ کتابخوانی کمک کند در انتخاب شهر دوستدار کتاب ملاک عمل قرار گرفته است. این موارد باعث شد تا ۵ شهر به مرحله نهایی هیئت انتخاب که از سوی وزیر فرهنگ و ارشاد اسلامی بررسی‌ها را انجام می‌دادند، برسند. در نهایت هیئت انتخاب شهر سمنان را به عنوان شهر برگزیده دوستدار کتاب در سی‌ویکمین دوره هفته کتاب جمهوری اسلامی ایران، معرفی کرد.







    اسماعیل جانعلی‌پور 
  



 مدیرکل مجامع، تشکل‌ها و فعالیت‌های فرهنگی وزارت فرهنگ و ارشاد اسلامی گفت: اختتامیه پایتخت کتاب ایران روز سوم آذر (۱۴۰۲) در شهر سمنان به عنوان شهر منتخب رویداد «شهر دوستدار کتاب ایران» و «پایتخت کتاب ایران» به صورت جشن مردمی با حضور چندهزار نفری مردم، علاقه‌مندان کتاب و نخبگان برگزار خواهد شد. آئین دیگری در همان روز با حضور صدها نفر از نخبگان سیاسی،‌ فرهنگی، هنری،‌ ادبی و پیشکسوتان حوزه فرهنگ و هنر و جمعی از مقامات کشوری در حوزه فرهنگ و ادب،‌ برگزار و طی آن به طور رسمی شهر سمنان به عنوان پایتخت کتاب ایران معرفی می‌شود.  جانعلی‌پور به امضای تفاهم‌نامه با استانداری استان سمنان اشاره کرد و ادامه داد: طی یکسال آینده مقرر است چندین برنامه ملی و بین‌المللی در استان سمنان به عنوان پایتخت کتاب ایران اجرا کنیم. امیدواریم حیات پایتخت کتاب ایران را مستمر داشته باشیم و فضای پویایی را به مردم عزیز کشور و جامعه بین‌المللی معرفی و نمایان کنیم.  رونمایی از سامانه «ترویج کتاب» و برگزاری «جام باشگاه‌های کتابخوانی»  مدیرکل مجامع، تشکل‌ها و فعالیت‌های فرهنگی وزارت فرهنگ و ارشاد اسلامی، فرآیند و فعالیت کتابخانه‌ها را دارای اشکال متعدد دانست و گفت: باشگاه‌های کتابخوانی از سال‌های گذشته در ادبیات ترویجی،‌ جدی‌تر شده است و امروز در سراسر کشور به صورت پراکنده اتفاق‌هایی در حال وقوع است.  او ادامه داد:‌ اولین گام برای ساماندهی باشگاه‌های کتابخوانی راه اندازی سامانه «ترویج کتاب» که سامانه در هفته کتاب رونمایی می‌شود. در این سامانه،‌ قابلیت دسترسی به همه رویدادهای کتابخوانی از جمله باشگاه‌های کتاب و کتابخوانی، رویداد پایتخت کتاب،‌ رویداد روستاها و عشایر دوستدار کتاب و بسته آموزشی کتابخوانی و شیوه‌های ترویج آن، وجود دارد.  جانعلی‌پور از سهل شدن ثبت نام باشگاه‌های کتاب و کتابخوانی خبر داد و گفت: فضای ثبت نام مربیان و تسهیلگران فراهم است و هر مربی می‌تواند یک تا چندین باشگاه را برای خود به عنوان مربی و همچنین اعضای هر باشگاه را ثبت کنند و ما از تحلیل این داده‌ها می‌توانیم برای مربیان باشگاه‌ها، فضای آموزشی فراهم کرده و توانمندشان کنیم. پیرو علاقه‌مندی‌های کودکان و نوجوانان برای آنها کتاب ارسال کنیم و در نهایت آنها را وارد فضای رقابتی و جذاب باشگاه‌های کتاب کنیم تا «جام باشگاه‌های کتابخوانی» بعد از این فرآیند برگزار شود.  ۲۹۰ هزار معلم در دوره آموزشی کتابخوانی شرکت کردند  جانعلی‌پور در بخش دیگری از سخنان خود از برنامه‌ها برای توانمندسازی معلمان و فرهنگیان سراسر کشور در موضوع ترویج کتاب خبر داد و گفت:‌ امسال دوره آموزشی ترویج کتاب و شیوه‌های کتابخوانی را برای معلمان فراهم کردیم. ۲۹۰ هزار معلم بعد از گذراندن ۱۷ ساعت دوره آموزشی برابر با ۵ میلیون نفر ساعت در سراسر کشور، آموزش دیدند.  مدیرکل مجامع، تشکل‌ها و فعالیت‌های فرهنگی وزارت فرهنگ و ارشاد اسلامی ادامه داد:‌ در هفته کتاب پروژه بسته آموزشی فرهنگیان را اصلاح و تکمیل می‌کنیم. دوره آموزش کتابخوانی و شیوه‌های ترویج را برای دانشجویان دانشگاه فرهنگیان آغاز کردیم. ۱۵هزار دانشجوی دانشگاه فرهنگیان استان تهران، مخاطب این دوره آموزشی خواهند شد.  وی افزود: در صورتیکه در دوره آموزش کتابخوانی و شیوه‌های ترویج آن در دانشگاه فرهنگیان تهران به کیفیت و اهداف مورد نظر دست یافتیم،‌ آن را برای دیگر دانشگاه‌های کشور به ویژه به دانشگاه‌های فرهنگیان سراسر کشور تعمیم خواهیم داد. در این دوره‌ها به فلسفه کتابخوانی، چگونگی انتخاب کتاب، مبانی کتابخوانی و چگونگی ایجاد باشگاه کتابخوانی می‌پردازیم.  اسماعیل جانعلی‌پور در پایان گفت: تا کمتر از دو سال آینده دانشجویان دانشگاه فرهنگیان وارد نظام آموزش و پرورش می‌شوند. در دوره آموزشی بر دانشجویان رشته آموزش ابتدایی متمرکز هستیم. دانشگاه فرهنگیان تا ۳۰ رشته تحصیلی دارد که آموزش ابتدایی آن برای ما بسیار مهم است.  سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ آغاز به کار کرد و تا سی‌ام آبان‌ ۱۴۰۲ به کار خود ادامه می‌دهد. 

",arts,
304,"
زمینی که در آن زندگی می‌کنیم متعلق به همه ماست؛ اما اکنون زمین باارزش ما در خطر است. انسان‌های زیادی با ناآگاهی، در نابودی چرخه طبیعت گام برمی‌دارند! اکنون زمان مهم و حساسی است و ما باید تلاش کنیم همه انسان‌ها را آگاه کنیم؛ ما باید دست به دست هم دهیم و از زمین باارزش خود محافظت کنیم. لزوم آموزش حفاظت از محیط زیست و آشنایی با حقوق محیط زیست از نگارش و چاپ کتاب‌هایی با محتوای محیط زیست آغاز می‌شود: آن هم از دوران کودکی! این یادداشت را بر اساس کتاب خود با موضوع «آموزش حقوق محیط زیست به کودکان» نوشته ام.

امروزه خطر بزرگی که بشر از ناحیه مشکلات زیست محیطی احساس می‌کند، نه تنها آرامش و امنیت زندگی او را برهم زده، بلکه موجودیت او را هم در معرض تهدید و خطر قرار داده است. بنابراین، در کنار مشکلاتی که بشرِ امروز دارد، فاجعه به هم خوردن تعادل زیست محیطی در اثر تغییرات شدید اقلیمی، یکی از مهم‌ترین مسائل و دغدغه‌های اوست.

مشکل تغییرات شدید اقلیمی، مشکل تنها یک کشور یا یک قلمرو خاص نیست، بلکه یک چالش بزرگ جهانی است که در بردارنده مسائل مختلفی نیز هست، که از جمله می‌توان به آلودگی آب و هوا، گرم شدن کره زمین، تغییر الگوی بارش باران و برف، بالا آمدن سطح آب دریاهای آزاد و کاهش سطح آب دریاچه‌ها، انهدام گونه‌های گیاهی و جانوری، فرسایش لایه ازن، تخریب جنگل‌ها و باران‌های اسیدی اشاره کرد.

افزایش خشکسالی‌ها، افزایش سیل‌ها، کاهش محصولات کشاورزی، تشدید طوفان‌های مرگبار، همه و همه حکایت از وخیم‌تر شدن اوضاع دارد. این پدیده، جزایر موجود، نواحی ساحلی، یخچال‌های طبیعی در کوه‌های هیمالیا، آند، کوهستان‌های سراسر جهان، هر دو قطب زمین، مناطق گرمسیری مانند آفریقا، منابع آبی، جمعیت مردمانی که در معرض خطر بلایای فزاینده طبیعی هستند،‌گیاهان و جانوران، و به طور کلی اکوسیستم را، جداً تهدید می‌کند.

کشورها و جوامع فقیر بیشترین آسیب‌پذیری تخریب محیط زیست را تجربه می‌کنند

امروزه امنیت، سلامت و معاش مردم در نتیجه تغییرات اقلیمی به شدت مورد تهدید قرار گرفته است. اکثر کسانی که در اثر این تغییرات اقلیمی صدمه می‌بینند فقیرترین افراد در جهان بوده، شاهد ویران شدن مساکن و منابع حیاتی خود هستند و در نتیجه وادار به مهاجرت شده، در پی یافتن پناهگاهی برای خود برخواهند آمد. واقعیت این است که مردمی که کمترین نقش را در شکل‌گیری این اوضاع دارند، بیشترین بار را تحمل می‌کنند. هم‌اکنون کشورها و جوامع فقیر بیشترین آسیب‌پذیری را تجربه می‌کنند.

خشک شدن زمین‌ها، نابودی محصولات کشاورزی، افزایش سطح آب دریاها، نابودی آب‌های شیرین، و بالاخره از بین رفتن مناطق مسکونی از مهم‌ترین آسیب‌هاست. انتشار کربن از سوی کشورهای صنعتی، پیامدهای زیست ‌محیطی و آثاری سو بر حیات بشر دارد. در نتیجه، افزایش دمای زمین مدت‌هاست که در حال نقض حقوق انسان‌هاست و مادامی که گازهای آلاینده گلخانه‌ای منتشر شده از سوی کشورهای صنعتی، حقوق اولیه میلیون‌ها انسان را از حیات، امنیت، غذا، سلامت و سرپناه محروم می‌سازند، چنین نقضی ادامه دارد.







    محمدمهدی سیدناصری مدرس دانشگاه و پژوهشگر حوزه حقوق بین‌الملل کودکان 
  



انسان حق بنیادی برای زندگی کردن دارد

حق داشتن محیط زیست سالم به‌عنوان حقی از حقوق انسان‌ها در حیطه حقوق بشر و حقوق محیط زیست شناخته شده است. از آنجایی‌که حق حیات نخستین و اساسی‌ترین حق از حقوق انسان‌ها محسوب می‌شود پس مبدا و خاستگاه تمامی حقوق دیگر بشر می‌باشد. طبق ماده‌ سه اعلامیه جهانی حقوق بشر هر فردی سزاوار و محق به زندگی، آزادی و امنیت فردی است و از جمله حقوق بشری که میثاق بین‌المللی حقوق اقتصادی، اجتماعی و فرهنگی می‌کوشد ترویج و حمایت کند حق برخورداری از استانداردهای زندگی رضایت بخش و عالی‌ترین استانداردهای قابل حصول رفاه جسمی و روانی است. به علاوه بخش سوم مقررات میثاق بین‌المللی حقوق مدنی و سیاسی که مهم‌ترین بخش میثاق است، شامل حقوق ماهوی افراد می‌باشد.

تغییرات اقلیمی، حقوق اساسی کودکان را که در کنوانسیون حقوق کودک از آن‌ها حمایت به عمل آمده به‌طور مستقیم یا غیرمستقیم در معرض تهدید قرار می‌دهد

این حقوق ماهوی با ذکر بنیادی‌ترین حق انسان‌ها که همان حق حیات است در ماده‌ ۶ آغاز می‌شود. حق حیات عبارت است از اینکه انسان حق بنیادی برای زندگی کردن دارد. از آنجایی که حقوق بشر منوط به زنده بودن بشر است، حق زندگی بر حقوق دیگر اولویت دارد؛ زیرا بدون حیات، دیگر حقوق، ارزش یا کاربرد ندارد.

در چنین شرایطی، برای دستیابی به عدالت در زمینه تغییرات اقلیمی و جلوگیری از صدمه دیدن و آزرده‌تر شدن بیشتر بشریت لازم است نهادهای بین‌المللی دفاع از حقوق انسان‌ها، در این خصوص چاره‌ای اندیشیده و به حمایت از این جوامع آسیب ‌پذیر برخیزند و ضروری است تا قوانین و نهادهای حقوق بین‌الملل، به حمایت از این حق انسانی برخیزند. دولت‌ها نیز باید در اقدامی فوری در مقابل نقض جدی حقوق انسان‌ها در این عرصه ایستادگی کنند.

در این میان کودکان به عنوان آسیب‌پذیرترین اقشار جامعه در معرض بیشترین آسیب‌ها هستند. کودکان در هر کجای دنیا، در فرایند رشد سالم نیازهایی از قبیل مسکن مناسب، غذای سالم، مراقبت های پزشکی با کیفیت، فرصت یادگیری و حمایت های اجتماعی و عاطفی دارند. تغییرات اقلیمی، امکان فراهم کردن این نیازهای پایه و اساسی را با تهدید مواجه می‌سازد و بر طیف وسیعی از حقوق کودکان تأثیر می‌گذارد.

از دست دادن تنوع زیستی، آلودگی و تغییرات اقلیمی، پیامدهایی همچون بی‌ثباتی سیاسی و اقتصادی، نابرابری فزاینده، کاهش امنیت غذایی و آبی و افزایش تهدیدهای برای سلامت و معیشت کودکان را به دنبال دارد. به عبارت دیگر، تغییرات اقلیمی، حقوق اساسی کودکان را که در کنوانسیون حقوق کودک ( به عنوان یکی از قابل قبول‌ترین اسناد حقوق بشری در عصر حاضر) از آن‌ها حمایت به عمل آمده به‌طور مستقیم یا غیرمستقیم در معرض تهدید قرار می‌دهد و نسل حاضر و نسل‌های آتی را از حقوق خود برای بقا، توسعه، حفاظت و مشارکت در جامعه محروم می‌سازد.

",arts,
305,"
به گزارش خبرنگار کتاب ایرنا، «حکمرانی ماتو» هم که نسخه مرجعش برای ترجمه فارسی سال ۱۹۸۹ چاپ شده، با یک‌تماس تلفنی غافل‌گیرکننده به کارآگاه و اطلاع‌رسانی به او شروع می‌شود؛ این‌که مردی به‌نام پیترلن از آسایشگاه روانی راندلینگن فرار کرده است.

مخاطب باید بداند اتفاقات قصه «حکمرانی ماتو» در یک‌ آسایشگاه روانی در شهر برن رخ می‌دهد و این‌مساله در یک پیشگفتار ضروری کوتاه پیش از شروع متن رمان درج شده است. گلاوزر در این‌پیش‌گفتار اشاره می‌کند که تعریف‌کردن داستانی که در پاریس، لندن یا نیویورک اتفاق می‌افتد کار خطرناکی نیست. اما تعریف کردن داستانی که در یکی از شهرهای سویس رخ می‌دهد خطرناک است زیرا یک‌بار برایش اتفاق افتاد که یکی از داستان‌هایش به‌شدت مورد اعتراض باشگاه فوتبال وینترتور قرار گرفت. چون در آن‌داستان یک هافبک حضور داشت و گلاوزر مجبور شد به داور و دسته و طرفداران آن‌تیم اطمینان بدهد که منظورش آن‌ها نبوده‌اند.

این رمان ژانر جنایی نگاهی انتقادی به مناسبات سیاسی اجتماعی سوئیس دارد. شخصیت اصلی این کتاب یعنی کارآگاه اشتودرِ اخمو و در عین حال عمیقا انسان دوست، می‌خواهد بفهمد چه کسی رئیس سالخورده آسایشگاه روانی راندلینگن را به قتل رسانده، چرا بیماری از آسایشگاه فرار کرده و چرا هربرت کاپلان، پسر سرهنگ کاپلان معروف، سر از آسایشگاه روانی درآورده است.

کارآگاه یک‌به‌یک گره‌های داستانی را باز می‌کند، به سمت روشنگری برای حقیقت می‌رود و در آخر، متوجه می‌شود که ماتو حاکم آنجا است و در اصل که هیچ چیز را نفهمیده است. با وجود این در پایان داستان شبحی که مرز بین عقلانیت و دیوانگی را از میان برمی‌دارد.







    جلد کتاب 
  



درباره نویسنده کتاب

فریدریش گلاوزر متولد سال ۱۸۹۶ در وین و درگذشته به سال ۱۹۳۸ در شهر جنوای ایتالیاست. زندگی پرفراز و نشیب این‌نویسنده باعث شد به علت اخراج از مدرسه، رها کردن دانشگاه، زندانی‌شدن در مراکز بازپروری و بازداشتگاه‌ها و خودکشی، سر از بیمارستان‌های روانی و اماکن این‌چنینی سر درآورد. او در کشورهایی چون فرانسه، بلژیک و ایتالیا زندگی کرد و چند سال را هم در خدمت لژیون خارجی گذراند.







    فریدریش گلاوزر نویسنده 
  



قسمتی از متن کتاب

اما وحشتی که بونِن˚ بلوس̊ت، نگهبان شب، با دیدن ناگهانی کارآگاه دچارش شد کاملاً فرق داشت. اِشتودِر در لحظه‌ای ترسید که مبادا مرد بیچاره سکته کند. رنگ صورتش کاملاً بنفش شده بود، چشم‌هایش خون‌گرفته به نظر می‌رسید،و ریه‌هایش خس‌خس می‌کرد. بونِن˚ بلوس̊ت سعی کرد از جایش بلند شود، ولی وا رفت و ولو شد. بعدش باز سرش را تکیه داد به دیوار، به قسمتی که به وضوح لکۀ بزرگ و چربی روی دیوار افتاده بود. این نگهبان مجموعاً چند ساعت سرش را به آنجا تکیه داده بود.

اِشتودِر دوستانه گفت:«آخ‌آخ، چه‌تان شد!»بعد درست به موقع توانست دست بونِن˚ بلوس̊ت را که با نگرانی به ردیفی از دکمه‌های زنگ خطر نزدیک شده بود بگیرد. مرگ می‌خواست زنگ خطر را به صدا دربیاورد!

«ای بابا! منم! کارآگاه اِشتودِر!»

«بله...بله... آقای... دکتر... آقای... کارآگاه... آقای...»

«راحت بگو اِشتودِر و خودرت را خلاص کن!»

«چون...چون... تقصیر من است که پیتِرلِن فرار کرده و آقای رئیس را کشته، می‌خواهید دستگیرم کنید، آقای اِشتودِر؟»

اِشتودِر ساکت ماند. نشست کنار مرد چاق، به علامت دلجویی به آرامی به آستین پشمی پلیور او دست کشید و بعد از مدتی گفت که اصلاً قصد دستگیرکردن هیچ احدی را ندارد... و تا جایی که می‌داند، آقای رئیس قربانی حادثه شده!

بونِن˚ بلوس̊ت گفت:« این نظر شماست.» و یواش یواش رنگ صورتش از حالت بنفش خارج شد. «بدون شک پیتِرلِن رئیس را کشته. این چیزی است که همه در آسایشگاه می‌گویند...»(صفحه ۱۶۴و۱۶۵)

«حکمرانی ماتو» نوشته فردریش گلاوزر و ترجمه کتایون سلطانی با ۳۳۵ صفحه، شمارگان ۲۷۵ نسخه در سال ۱۴۰۲ منتشر شد.

",arts,
306,"
به گزارش ایرنا، پنجمین دوره جایزه داستان تهران با هدف هویت‌سازی و معرفی کلان شهر تهران به همت مرکز ارتباطات و امور بین‌الملل شهردار تهران برگزار شد.

پذیرش آثار در این جایزه در سه بخش داستان کوتاه، ناداستان و روایت نویسی نوجوانان بود و علاقه‌مندان آثار خود را تا ۳۱ شهریور به دبیرخانه این جایزه ارسال کردند.

پنجمین دوره جایزه بین‌المللی داستان تهران پنجشنبه شب طی آیینی در کوشک باغ هنر به کار خود پایان داد.

مهدی قزلی عضو هیات داوران این جایزه در آیین اختتامیه گفت: تعداد ۱۰۷۶ اثر به دبیرخانه این جشنواره رسید که از این تعداد ۶۵۷ اثر در بخش داستان کوتاه، ۲۵۸ اثر در بخش روایت و ۱۵۸ اثر در بخش نوجوان بوده است.

وی افزود: به عنوان کسی که ۶ دوره جایزه جلال و ۶ دوره شعر فجر و جایزه پروین اعتصامی را برگزار کردم اذعان دارم که هیئت داوران گردن کلفتی این جایزه را داوری کردند. واقعیت این است که ما درباره کمیت آثار انتظار این استقبال را نداشتیم.

قزلی تاکید کرد: در مقایسه با جشنواره های مشابه تعداد آثار خوب بوده اما مهمتر از هزار و ۷۶ اثر به عنوان کسی که درگیر جشنواره و داوری بوده می گویم ما از کیفیت آثار در مرحله نخست داوری غافلگیر شدیم و انتظار این سطح از کیفیت را نداشتیم.

وی ادامه داد: با توجه به رکود نسبی معطوف به کرونا در همه زمینه ها در ادبیات هم رکود داشتیم اما در این جایزه دیگر ابوتراب خسروی داور جایزه گفت من از این نسل چنین داستان هایی انتظار نداشتم. داور دیگری می گفت صاحبان آثار را چرا در میدان ادبیات اعم از مطبوعات و کتاب نمی بینیم؟ 

عضو هیات داوران جایزه داستان تهران گفت: کار داوری برای فرد فرد ما سخت بود. در جلسه نهایی به هر حال اجماع خوبی در هر سه گروه داوری بود. در گروه روایت ما اختلاف فقط روی یک شایسته تقدیر داشتیم. من از دیگر داوران هم درباره گروه داستان همین را شنیدم.

وی افزود: آثار گروه نوجوان امکان رشد بهتری داشت ولی از آثار نهایی رسیده به بخش نوجوان می توان کتابی حرفه ای برای بازار نشر استخراج کرد. برندگان این جایزه به خود افتخار کنند. با توجه به آثار رسیده در این جشنواره برای شرکت کنندگان رسیدن به مرحله نهایی خود می تواند مایه مباهات باشد، پیشنهاد می کنم این جایزه به صورت سالانه برگزار شود. داستان نوجوان و جوان بستر متفاوتی است ومی شود با توجه به حجم آثار آن را سالانه برگزار کرد. با این جشنواره می توان سلفی گرفت.



برگزیدگان جایزه داستان تهران

داستان کوتاه 

در بخش داستان کوتاه از میان آثار رسیده در مرحله داوری اولیه ۳۰ اثر به مرحله نهایی رسیدند. بنا به تصمیم هیات داوران به جز سه اثر منتخب پنج داستان کوتاه شایسته تقدیر شناخته شدند. 

نفر اول: سعید احسان‌دار برای داستان «حوض شتر گلو» نفر دوم: مصطفی سلیمانی برای داستان «بوی قند سوخته» نفر سوم: هانیه سلطان پور برای داستان «عبور»

شایسته تقدیر: زهرا سماواتیان برای داستان کوتاه « صفر بیست و یک» محمد ایرانی برای داستان کوتاه «طعم تهران» سرکار خانم گالیا توانگر برای داستان کوتاه « بلوای لاجونها»  بهروز شیدا کراتی برای داستان کوتاه «قوسوارها»

بخش روایت 

نفر اول: مرضیه اعتمادی برای روایت «تهران سوار کالسکه دخترم» نفر دوم: فائضه غفار حدادی برای روایت «یک فنجان چای با تهران»  نفر سوم: فاطمه مرادی برای روایت «وطنی برای بی‌وطن ها» هیات داوران پنجمین دوره جایزه داستان تهران از میان آثار رسیده به بخش روایت تهران به جز سه اثر منتخب چهار اثر را شایسته تقدیر دانست.  انوشه میرمجلسی برای روایت «سهم من از تهران» فاطمه کیایی برای روایت « خواهر بزرگتر» ریحانه هاشمی برای روایت « شاه بیت» سمیه حسینی رچی برای روایت « آدم درختی» 

بخش نوجوان 

در بخش نوجوان هیات داوران ضمن تقدیر از شرکت کنندگان نوجوان با اجماع آرا اثری را برای دریافت جایزه اول تا سوم کاندید نکرد.  اما از میان اثار راه یافته به مرحله نهایی پنج اثر شایسته تقدیر شناخته شدند. 

باران بصیرت برای روایت « آخرین متروی ارم سبز» سورنا داودی برای داستان کوتاه « گنج درون» نگین پویا برای داستان کوتاه « راز بربط باربد» دنیا اسکندر زاده برای داستان کوتاه «عمو نفتی» خاطره افتخار منش برای روایت «ویلچرسواری در تهران»

همچنین در این آیین لوح فشرده «قصه های تهران» هم رونمایی شد.

",arts,
307,"
گییرمو پوئنته اوردوریکا در گفت‌وگو با خبرنگار کتاب ایرنا، با اشاره به قدمت فرهنگ ایران و مکزیک، گفت: ایران و مکزیک دو فرهنگ قدیمی و باستانی هستند و همین مساله باعث می‌شود که امکان تبادل فرهنگی میان دو کشور مهیا باشد.

وی تاکید کرد: ما می‌توانیم در بخش‌های فرهنگی و باقی بخش‌ها ارتباط بیشتری داشته باشند، فرهنگ دو کشور می‌توانند به هم نزدیک شوند و شناخت خاصی از یکدیگر به دست بیاورند؛ این شناخت باعث می‌شود که رابطه دو کشور با یکدیگر بهتر شود.

ایران برای سیزدهمین سال در یک فستیوال موسیقی در مکزیک شرکت می‌کند

سفیر مکزیک در ایران با اشاره به اینکه هنوز قرارداد یا تفاهم‌نامه‌ای برای تبادل فرهنگی میان ایران و مکزیک وجود ندارد، ادامه داد: این دست از اقدامات از طریق دانشگاه‌ها، سازمان‌ها و ... انجام می‌شود. مانند برگزاری نمایشگاه جشن مردگان که یکی از رسوم قدیمی در مکزیک است و ما این مراسم را به تازگی در ایران برگزار کردیم. این روزها هم در زمینه‌ها و جایگاه‌های مختلف در حال همکاری با ایران هستیم.

اوردوریکا افزود: اقدامات خوبی در حوزه موسیقی انجام شده است، ایران برای سیزدهمین سال در یک فستیوال موسیقی در مکزیک شرکت می‌کند و این نشانه همکاری بین ایران و مکزیک در حوزه موسیقی است؛ پیشنهادهای دیگر را هم پذیرا هستیم. اما باید جویا باشیم که چه بخشی از مکزیکی‌ها و ایرانی‌ها دراین زمینه فعال هستند، این دو گروه را بشناسیم و با یکدیگر مرتبط کنیم تا آثار هنری خلق شود.







    گییرمو پوئنته اوردوریکا سفیر مکزیک در ایران 
  



لزوم ساخت فیلم درباره شاهنامه برای مکزیکی‌ها

اوردوریکا درباره هفته فیلم مکزیک که پیش از این چند دوره در ایران برگزار شد، توضیح داد: روز ملی مکزیک در تاریخ ۱۵ سپتامبر برگزار می‌شود. به مناسبت این روز سفارت برنامه سینمایی کوچکی برگزار می‌کرد که آزمایشی بود. در این برنامه از اشخاصی برای تماشای فیلم دعوت می‌شد.

اگر فیلم ایرانی درباره شاهنامه ساخته شوند تا مخاطبان مکزیکی شاهنامه را بشناسند، برای مکزیکی‌ها و مردم دیگر کشورها فیلم بسیار خوبی خواهد بود

سفیر مکزیک در ایران با اشاره به اهمیت و قدرت سینمای ایران و مکزیک گفت: در نتیجه سعی می‌کنیم تا هفته سینما را گسترش دهیم تا از این طریق این امکان ایجاد شود تا کارگردان‌های ایرانی به مکزیک بروند و هفته سینما برگزار کنند.

به گفته او به این وسیله کارگردان‌ها با فرهنگ مکزیک آشنا می‌شوند و مکزیکی‌ها هم با فرهنگ ایران آشنا می‌شوند.

 اوردوریکا با بیان اینکه کارگردان‌های ایرانی زن و مرد آثار خوبی تولید می‌کنند، افزود: به دلیل مساله زبان نمی‌توانم زیاد فیلم تماشا کنم ولی در کل علاقه خاصی به سینما دارم، همچنین می‌دانم که سینمای ایرانی در جامعه بین‌المللی زبان‌زد است.

سفیر مکزیک در ایران پیشنهادی برای ساخت یک فیلم داد و گفت: اگر فیلم ایرانی درباره شاهنامه ساخته شوند تا مخاطبان مکزیکی شاهنامه را بشناسند، برای مکزیکی‌ها و مردم دیگر کشورها فیلم بسیار خوبی خواهد بود تا با شاهنامه به عنوان یکی از آثار مهم ادبیات جهان آشنا شوند.



میان ایران و مکزیک پتانسیل توریستی بالایی وجود دارد

گییرمو پوئنته اوردوریکا با بیان اینکه میان ایران و مکزیک پتانسیل توریستی بالایی وجود دارد، ادامه داد: میان دو کشور خط هوایی وجود دارد، که سفر در این مسیر را راحت می‌کند؛ اما آژانس‌های گردشگری باید فعالیت خود را افزایش بدهند.

ترجمه شاهنامه به زبان اسپانیایی

گییرمو پوئنته اوردوریکا با اشاره به تعداد بالای آثاری که از فارسی به اسپانیایی و از اسپانیایی به فارسی ترجمه شده است، گفت: در حوزه کتاب هم پتانسیل بالایی وجود دارد. با اینکه تعداد بالایی کتاب به زبان هر دو کشور ترجمه شده است، کتاب‌های متنوعی باقیمانده است تا روی آن کار کنیم و تبادل رایت آن را انجام بدهیم.

سفیر مکزیک در ایران با اشاره به ترجمه شاهنامه به زبان اسپانیایی ادامه داد: آخرین اقدام ترجمه شاهنامه به اسپانیایی بود. ناشر و مترجم این کتاب را در مکزیک معرفی و به چند کتابخانه اهدا کردند. این برای نخستین بار بود که شاهنامه از فارسی به اسپانیایی ترجمه شد و امیدوارم این دست از اقدامات بیشتر شود.

",arts,
308,"
از دیر باز در آسمان ادب‌پرور ایران، ستارگانی درخشیده اند که از پرتو اندیشه‌ورزی آنان جان شیفتگان فرهنگ و ادب بهره‌مند شده است. پروین اعتصامی از خیل همین مفاخر ادبی و فرهنگ ساز دوره مشروطه و ابتدای پهلوی است که به رغم حیات کوتاه دنیوی خویش توانسته مضامین ماندگاری را در قالب های قصیده، مثنوی، قطعه، تمثیلات از خود به یادگار بگذارد.

شعر علاوه بر آنکه دارای بُردِ هنریِ موثر است؛ هنری بدون بُعد و انتزاعی است و همین موجب می شود سطوح مختلف اجتماعی بتوانند با آن رابطه خلاقانه برقرار کنند

شاید اگر بخواهیم از علل و دلایل ماندگاری این اختر چرخ ادب سخن به میان آوریم باید اولین دلیل آن را در خانه و خانواده او جستجو کنیم. پروین در خانواده ای ادب دوست متولد می شود که شاید تحت تاثیر زمانه و ورود مدرنیته و شاید به جهت تاثیر فرهنگ و ادب بر این خانواده، نقش او را بعنوان یک زن پذیرفته است. زنی که در جامعه روزگار خود علاوه بر نقش زنانه ای که در خانه دارد می تواند نقش یک هدایتگر و معلم اجتماعی را نیز ایفا کند. این ویژگی را وجود پدری چون یوسف اعتصام الملک ضریب می بخشد و دوچندان می کند تا آنجا که وی به عنوان یک چهره بالنده و تاثیر گذار مراحل رشد و شکوفایی خود را طی می کند.

صرف نظر از نقش خانواده و نبوغ و استعداد شاعر، وجود نحله های روشنفکری در زمان مشروطیت را می توان از دیگر علل برای بروز و ظهوراستعداد او دانست. اگر در جامعه سنتی، تا پیشتر از مشروطیت در دیدگاه مردمان تصوری از حضور زنان جز در مطبخ و کنج خانه قائل نبوده اند؛ در دوران زیستِ پروین مدرنیسم فرصت بروز یک بانو به عنوان یک شاعر، یا چهره تاثیرگذار بر معادلات اجتماعی را در اختیار زنان ایرانی قرار داده است و این بانوی شاعر از فرصت پیش آمده به نفع ترویج اخلاق و هدایتگریِ فرهنگی بهترین بهره را برده است.

شعر هنری انتزاعی است

پروین اعتصامی اندیشه های خویش را که وامدار زیست و اندیشه ورزیِ شاعرانه، اصالت خانوادگی و نبوغ است در قالب شعر که هنر ملی مردمان ایران است بروز می دهد.

پروین از بین گونه های مختلف شعر، ادبیات تعلیمی و از میان گونه های ادبیات تعلیمی قصه گویی را بر می گزیند

او در انتخاب هنرهای هفتگانه شعر را بر می گزیند. شعر علاوه بر آنکه دارای بُردِ هنریِ موثر است؛ هنری بدون بُعد و انتزاعی است و همین موجب می شود سطوح مختلف اجتماعی بتوانند با آن رابطه خلاقانه برقرار کنند. خاصه اینکه مردمان پارسی زبان به علت ویژگی های زبانی شعر را زندگی می کنند و در گفتار و رفتار و سلوک خویش از شعر بهره می برند؛ و در چنین شرایطی پروین از بین گونه های مختلف شعر، ادبیات تعلیمی و از میان گونه های ادبیات تعلیمی قصه گویی را بر می گزیند تا بیشتر و بیشتر در قلبها رسوخ نماید و مقبولیت عام یابد.

در چنین شرایطی می توان نیم نگاهی نیز به نظریات کارل گوستاو یونگ روان پزشک شهیر سوئیسی انداخت؛ جایی که وی به معرفی دو مورد از عمیق ترین کهن الگوهای بشری یعنی «دین» و «مادر» می پردازد.

وقتی پروین اعتصامی از منظرگاه ادبیات تعلیمی به جهان پیرامون خویش می نگرد، عملا کهن الگوی «دین» و «اخلاق» را در مخاطب خویش بر می‌انگیزد. او در اشعارش بر مبانی و عناصر فطری - عقلانی تکیه می‌کند، عناصری که مانند چراغ هدایتگری فرا روی زیست آگاهانه و متعهدانه فردی و اجتماعی انسان خود نمایی می کند و همین موضوع یعنی غلتیدن به دامان ارزش‌هایی از جنس «فطرت»، «دین» و «اخلاق» که به مطابق نظریه یونگ به دلیل برآمدن از الگوهای کهن بشری مقبولیت عام می یابد.

برای مثال ارزش هایی چون دوری از نفس پرستی و تکیه بر مبانی فطری انسان چون تکیه بر تعقل ورزی و تدبر را در اشعار وی می توان به وضوح دنبال کرد:

کار مده نفس تبهکار را

در صف گل جای مده خار را

کشته نکو دار که موش هوی

خورده بسی خوشه و خروار را

چرخ و زمین بنده تدبیر توست

بنده مشو درهم و دینار را

ویا در قصیده آرزوها در بیت سوم می گوید:

بنده فرمان خود کردن همه آفاق را

دیو بستن قدرت دست سلیمان داشتن

در ره ویران دل اقلیم دانش ساختن

در ره سیل قضا بنیاد و بنیان داشتن.

حال اگر به کهن الگوی «آیین و دین» کهن الگوی عمیقِ «مادری» را نیز بیفزاییم متوجه برگ دیگری از دلایل ماندگاری پروین اعتصامی خواهیم شد.

پروین نقش بی بدیل خود را در شعرِ روایتگرِ تعلیمی ایفا می کند

اگر از هر کدام از ما بپرسند از مادر خود چه چیزی در خاطر دارید احتمالا کلمات مشترکی از جنس داستان هایی که مادران برای فرزندان خود تعریف کرده اند یا نگرانیهای ایشان را می شنویم... آری! مادر نسبت به فرزندان خود ناصح امین و عاشقی همواره نگران است و از همین رو در سر بزنگاه های مختلف سعی در پند دادن و تحذیر دادن او از گزندها و کژی‌ها دارد... مادر قصه گوست و در قالب داستانهای خود خیر و شر را به فرزندان خود می نمایاند و او را بسوی پندارها و باورهای فطری خود هدایت می کند. و اینجاست که پروین نقش بی بدیل خود را در شعرِ روایتگرِ تعلیمی ایفا می کند.

پروین اعتصامی را تا به امروز می توان یکی از آخرین سربازان ادبیات تعلیمی در ایران زمین به شمار آورد

شاید گروهی در ذهن خویش این معنا را بپرورند که پیش از پروین اعتصامی نیز بزرگان بسیاری در این حیطه طبع آزمایی کرده اند. سعدی و حکایات پند آموزش... مولوی و موعظه های حکمت آمیزش... و بسیاری از خیل شاعران زبان پارسی از همین سلسله قلمداد می شوند! اما در پاسخ باید گفت که مزیت پروین بر تمامی اهل قلمِ پیش از خود افزونه ای ست به نامِ «زن» بودن! او زن است و همین زن بودن لطافتی دوچندان به نگاه او بخشیده است تا جاییکه می توان او را بعنوان مادری تعلیم دهنده و نگران برای اجتماع برشمرد و آثار وی را از جنس پندهای مادرانه قلمداد نمود و همین مادرانگی برتریِ دیگر و رمزی از رموز ماندگاری اوست.

اینجاست که اگر پروین گفتگویی از زبان مادر موسی(علیه اسلام) با حضرتِ مخلوق می آفریند، این گفتگو نقطه تلاقی ِ دین و مادری می شود و مخاطب می تواند کلام و منطقِ هر دو سوی گفتگو را با زوایای جانِ خویش بپذیرد و باور کند.

شاید بتوان استفاده از شگرد مناظره و تمثیل پردازی برای پرداختنِ منصفانه به یک نقطه نظر را نیز از وجوه جاودانگی کلام این بزرگ بانوی ادب پارسی دانست. تا آنجا که وی با تکیه بر این شگردها به طرح دیدگاه‌های انتقادی، اجتماعی و سیاسیِ جامعه‌ی خود می‌پردازد که مناظره های «دو قطره خون تاجور و خارکن»، «گوهر و سنگ»، «گل و خاک»، «گل و شبنم» و «گل و خار» از این زمره‌اند.

به هر روی، پروین اعتصامی را تا به امروز می‌توان یکی از آخرین سربازان ادبیات تعلیمی در ایران زمین به شمار آورد. بانوی سربازی که در دیوان خود یک تنه لشکری مادرانه برای نسل های آینده ساخته است.

",arts,
309,"
به گزارش ایرنا از ستاد خبری سی‌ویکمین دوره هفته کتاب جمهوری اسلامی ایران، نهاد کتابخانه‌های عمومی کشور که مسئولیت مدیریت بیش از ۳هزار و ۷۰۰ کتابخانه عمومی را در کشور بر عهده دارد، همزمان با هفته کتاب سی‌ویکم به صورت ویژه به منظور جلب توجه مردم و رسانه‌ها به موضوع کتاب و کتابخوانی، برنامه‌هایی را پیش‌بینی کرده است.

بهره‌برداری از ۲۱ کتابخانه عمومی شامل سه کتابخانه سیار، یکی از اقدامات زیرساختی است که در این ایام انجام خواهد شد؛ با بهره‌برداری از این کتابخانه‌ها ۵هزار متر مربع به فضای کتابخانه‌ای کشور اضافه و پنج شهر فاقد کتابخانه صاحب کتابخانه عمومی می‌شود.

عضویت رایگان مردم در کتابخانه‌های عمومی نیز از دیگر برنامه‌های این هفته نهاد کتابخانه‌های عمومی است و علاقه‌مندان می‌توانند در طول این هفته با مراجعه به کتابخانه مورد نظر خود، رایگان عضو کتابخانه‌های عمومی شوند.

متقاضیان با مراجعه به پایگاه samanpl.ir می‌توانند نزدیک‌ترین کتابخانه به محل زندگی خود را شناسایی و به آن مراجعه کنند؛ در این پایگاه نزدیک به ۵۰میلیون نسخه کتاب که در کتابخانه‌های عمومی وجود دارد، قابل جست‌وجو است.

در این هفته همچنین کتابخانه‌های عمومی پذیرای اهدای کتاب از سوی مردم هستند. «پویش کتابخون» نیز با همراهی سازمان انتقال خون در سی‌ویکمین دوره هفته کتاب جمهوری اسلامی ایران برپا می‌شود و طی آن اعضای کتابخانه‌های عمومی و سایر علاقه‌مندان، در طول هفته کتاب با مراجعه به پایگاه‌های سازمان انتقال خون ایران و اهدای خون، حرکتی فرهنگی برای ترویج سلامت انجام می‌دهند.

سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ آغاز به کار کرد و تا سی‌ام آبان‌ ۱۴۰۲ به کار خود ادامه می‌دهد.

",arts,
310,"
به گزارش ایرنا از ستاد خبری سی‌ویکمین دوره هفته کتاب جمهوری اسلامی ایران، آیین بزرگداشت علامه سید محمدحسین طباطبایی به همراه رونمایی از کتاب رسالة فی التوحید این عالم ربانی، همزمان با دومین روز از سی‌ویکمین دوره هفته کتاب جمهوری اسلامی ایران، با سخنرانی آیت‌الله سید یدالله یزدان‌پناه و محمدتقی فیاض‌بخش در مجموعه فرهنگی سرچشمه (یادمان شهدای هفتم تیر) برگزار شد.  در آغاز این مراسم که با حضور جمعی از علما، طلاب و دوستداران و شیفتگان مکتب علامه طباطبایی (ره) همراه بود، فرازهایی از سخنان رهبر معظم انقلاب اسلامی(مدظله العالی) در مورد علامه طباطبایی(ره) به‌این شرح قرائت شد: «یکی از کارهای مهم آیت‌الله سید محمدحسین طباطبایی در بحبوحه تهاجم اندیشه‌های وارداتی و بیگانه، جهاد فکری و تشکیل یک پایگاه فکری مستحکم و با آرایش تهاجمی بود، کاری که امروز به آن نیاز داریم. در بُعد علمی ایشان جنبه‌های مختلفی وجود دارد که یکی از آنها تنوع علمی کم نظیر آن مرحوم است. در کنار این تنوع علمی عجیب، عمق علمی و فکری ایشان در علوم مختلف نیز بسیار قابل توجه است؛ به گونه‌ای که یک اصولی صاحب مبنا و یک فیلسوف نوآور و یک مفسر شگفتی‌ساز بود.»  اهمیت و جایگاه مکتب نجف در آموزش علوم

سید یدالله یزدان‌پناه سخنان خود در این مراسم را با ستایش از علامه طباطبایی(ره) آغاز کرد و در ادامه گفت: علامه طباطبایی(ع) به ابعاد مختلف عرفان واقف بودند، اما بُعد سلوک ایشان از هر مقوله دیگری مهم‌تر و حائز اهمیت‌تر بود.

وی به اهمیت و جایگاه مکتب نجف در تربیت نیروهایی با درجات عالی مانند آیت‌الله قاضی، علامه طباطبایی و آیت‌الله بهجت اشاره کرد و افزود: مکتب نجف در عوالم سلوک فضای شاخصی داشته است به گونه‌ای که در سه ساحت اجتهاد در شریعت، اجتهاد در طریقت و اجتهاد در حقیقت بزرگان بسیاری را تربیت کرد و تحویل جهان اسلام داد. بسیاری از بزرگان ما در حوزه‌های علمیه حضور داشتند، اما این سه ویژگی باهم در وجودشان جمع نبود.

یزدان‌پناه تاکید کرد: فهم علامه از علوم دینی قابل تحسین بود. ایشان با آن اقتداری که در این زمینه داشتند در بخش سلوک و طریقت سخنان بسیاری بیان فرمودند. آن مرحوم بر این باور بودند که ریز و درشت سلوک را باید از شریعت گرفت و امکان تفکیک این دو از هم وجود ندارد.

این استاد حوزه و دانشگاه در ادامه به متن «رسالة الولایه» علامه طباطبایی و مباحث مطرح شده در آن، اشاره کرد و گفت: آن مرحوم در این رساله مباحثی کلیدی را در زمینه سلوک و شریعت با سازماندهی بسیار دقیق بیان و معیار سعادت و شقاوت را به میزان پذیرش و عناد نسبت به حق معرفی کرده است.

نویسنده کتاب «آیین بندگی و دلدادگی» اهمیت کار فکری علامه طباطبایی را چنین توضیح داد: کاری که ایشان انجام داد یک اجتهاد کلان است که در آن بسیاری از موضوعات باید کنار هم چیده شده تا به نتیجه‌ای برسد. علامه با این روش دستورات دینی را سازمان‌دهی و تبیین فرموده‌اند. به عنوان مثال مطرح کرده‌اند که معیار سعادت و شقاوت به این بستگی دارد که چقدر در کنار حق هستی و چقدر با آن عناد دارید. ایشان با آیات و روایات مسیر سیر و سلوک به سمت حق را نیز ثابت کرده‌اند. به عبارتی به بیان ایشان در سیر و سلوک «خود» نباید مطرح شود و باید همه چیز برای حق تعالی باشد، حتی اگر با نیت «خود» انجام شود هم به نتیجه نمی‌رسد.

یزدان‌پناه در ادامه با بیان اینکه علامه طباطبایی از بزرگان پرآثار و کثیرالتالیفِ نسل طلایی مکتب نجف هستند، گفت: «المیزان فی تفسیر القرآن» را نباید کم دانست. حتی در بحث‌های سلوکی هم کتابی با اقتدار اجتهادی مشابه «المیزان فی تفسیر القرآن» وجود ندارد. در «المیزان» بحثی با عنوان مراتب اسلام و ایمان مطرح شده که به چهار مرتبه تقسیم می‌شود و اگر کسی به این مباحث نگاه کند عمق مباحث ایمان را درخواهد یافت. علامه در این مبحث توضیح داده که فقط عمل به شریعت مسیر سعادت واقعی نیست، بلکه نوع نگاه به شریعت و فهم آن هم اهمیت بسیاری دارد.

نویسنده کتاب «روش‌شناسی صدرایی» همچنین به تفسیر سوره حمد از «المیزان» اشاره کرد و ادامه داد: چکیده اندیشه و نظام فکری علامه طباطبایی را می‌توان در تفسیر سوره حمد دید. اینکه صراط مستقیم چیست و چگونه می‌توان به آن رسید؟ نسبت راه‌ها به صراط مستقیم چگونه است؟ راه‌های متعدد سلوکی مثل معرفت، عشق و مبارزه با نفس اماره را تنها با معیار صراط مستقیم قابل توضیح است. علامه هیمنه صراط بر سبل و حضور صراط در سبل و جلوه صراط بر سبل و نسبت راه‌های سلوکی با اصل حقیقت را در تفسیر این سوره با ایجاز نشان داده‌ است.

یزدان‌پناه در ادامه با طرح این پرسش که «چه شد که علامه طباطبایی توانست چنین دقیق مراحل سلوک را بیان کند؟» گفت: دلیلش نخست در کار اجتهادی رسمی و دیگر سلوک خودشان است. علامه با آن مراحل سلوک، زندگی کرده و آنها را شناخته است. علامه از همان جوانی تحت تربیت آیت‌الله سیدعلی قاضی طباطبایی، سلوک را شناخت و مراحل آن را طی کرد. علامه طباطبایی اعتقاد کامل داشت که سلوک را باید از آیات و روایات گرفت. بنده مجدد تاکید می‌کنم بیشترین آثار حوزه نجف در زمینه سلوک، متعلق به علامه طباطبایی است.  مراحل ایمان در تفسیر المیزان

صاحب کتاب «مبانی و اصول عرفان نظری» در بخش دیگری از سخنان خود به بحثی درباره مراتب اسلام و ایمان در تفسیر المیزان پرداخت و گفت: کل مراحل اسلام و ایمان در اندیشه علامه طباطبایی(ره) چهار مرحله است. اینکه راه ایمان و توحید و سلم ابراهیمی چیست؟ مراحل سیر و سلوکی کلان بر اساس قرآن و زندگی پیامبران و روایات شامل اسلام، ایمان، تقوی و یقین است. مرحله یقین مرحله مخلصین است. علامه از تمام داستان‌های انبیای الهی یک برداشت سلوکی دارد. ایشان تربیت توحیدی را از قاضی گرفته و به صورت عالی بسط داده ‌است.

یزدان‌پناه با اشاره به بحث تربیت توحیدی و دینی علامه طباطبایی، ادامه داد: المیزان یک اثر اجتهادی سلوکی است و همه مباحث بحث‌های سلوکی در المیزان وجود دارد. ایشان مقاله‌ای نیز با عنوان «محمد صلی الله علیه و آله و اسلام‏» دارند که در آن نوع سلوکی را که دین و دیگر مکاتب دارند، با هم همسنجی کرده‌اند. ایشان سلوک دین را اجتماعی معرفی می‌کنند، چرا که سالک در این روش مراحل سلوک را میان مردم طی می‌کند. دستور سلوکی که انسان را به عزلت سوق و او را از جامعه دور کند، سلوک دینی نیست. دلیل موفقیت علامه در این موضوع این بود که ایشان به صورت عملی تمام یافته‌های اجتهادی و سلوکی خود را زندگی کرد.

نویسنده کتاب «فروغ معرفت در اسرار خلافت و ولایت» در ادامه به اهمیت سیر و سلوک اجتماعی در آثار علامه طباطبایی اشاره کرد و گفت: ریاضت و سلوک یکی - دو ساله و در انزوا سختی زیادی ندارد و اتفاقا ریاضت و مراقبت در طول تمام عمر سخت‌تر است. چون فرد باید در اجتماع باشد و وظایف اجتماعی خود را انجام دهد و از طرفی مراقبت هم کند. از یک سو با مردم است و از سویی تماماً با خداست. این موضوعی است که ابن‌سینا هم به آن اشاره کرده است، اما علامه آن را بسط می‌دهد. این موضوع زمانی صورت عملی خود را نشان می‌دهد که علامه طباطبایی شاگردانش را در بحث سلوک به اوج می‌رساند، اما از محیط و هویت اجتماعی و خانواده جدا نمی‌کند. امروزه نیاز ما همین است.

هنر علامه طباطبایی دیدن حقایق قرآن و عمل به آن در عالی‌ترین سطح است 

محمدتقی فیاض‌بخش نیز در این مراسم با اشاره به عمق نگاه علامه طباطبایی به آیات قرآن، گفت: در مکاتب مختلف فلسفی نگاه‌هایی به قرآن و آیات وجود دارد که همه درست هستند، اما نگاه به قرآن از دید مکتب علامه بسیار متفاوت است. همه مکاتب از مشا گرفته تا اشراق، توحید را اثبات کرده‌اند، اما از منظر علامه توحید ابده بدیهیات است و نیازی به اثبات و برهان ندارد. مانند زمانی که بگوییم: «من من هستم.» خداوند در قرآن آیین ابراهیمی را پذیرفته، کسانی که از این آیین روی برگردانند سفیه هستند. کسانی که آیین ابراهیمی را می‌پذیرند می‌توانند با نماز عشق بازی داشته باشند و آن را مشقت و رنج نبینند.

وی با اشاره به ابتلائات حضرت ابراهیم، گفت: علامه طباطبایی از زندگی و داستان حضرت ابراهیم که یک انسان موحد است معیارهایی را استخراج و توضیح می‌دهد. انسان باید به سمت نگاه ابراهیمی حرکت کند. پس از بنای خانه خدا به عنوان کسی که مستجاب‌الدعوه است شروع به دعا می‌کند: «بارالها! من را مسلمان قرار بده. از بچه‌ها و نوادگان من هم گروهی را مسلمان قرار بده. حقیقت عبادتم را به من نشان بده و به من برگرد که تو توبه‌پذیر مهربان هستی.» همه بچه‌های ایشان پیامبر و مسلمان بودند و حضرت ابراهیم دایم تحت ولایت پروردگار بود و لقب خلیل‌الله را بعد از رسالت و نبوت و عبودیت گرفته بود، پس معنای این دعا چیست؟ علامه با طرح این مبحث و آوردن آیات دیگر این سوالات را پرورش می‌دهد که به یک روش برسد و آن این است که هر کس می‌خواهد به جایگاهی برسد باید نگاهش به دین عمیق باشد و از این الگوی ابراهیمی تبعیت کند.

نویسنده کتاب «اسرار اربعین موسوی(ع) همچنین به بررسی مراتب ایمان حضرت ابراهیم در تفاسیر علامه طباطبایی پرداخت و ادامه داد: خدا به ابراهیم که در مقام نبوت بود گفت ای ابراهیم مسلمان باش. این نگرانی از اسلام و مسلمان بودن از حضرت ابراهیم به فرزندانشان هم رسید و در اواخر عمر به آن‌ها سفارش کرد که مبادا مسلمان از دنیا نروید! اسلام و ایمان ذومراتب است به قدری که ائمه اطهار نگران خود و دیگران بودند، انسان باید همواره تلاش کند تا به مراتب بالای ایمان دست یابد.

فیاض بخش اخلاق را جلوه توحید در وجود انسان خواند و گفت: از منظر علامه طباطبایی(ره) آن چیزی که به صورت اعتقاد در نهاد آدمی نهادینه شده، در رفتار او متجلی می‌شود. انسان توحیدی همواره رفتاری متواضع و خاشعانه دارد. فرد مسلمان این موضوع را همیشه در روابط اجتماعی و خانوادگی رعایت می‌کند و حتی در مقابل پروردگار هم ادب را رعایت می‌کند، چون خداوند مؤدب است. بنابراین توحیدی که ایشان مطرح می‌کند در بطن انسان نهادینه شده ‌است.

نویسنده کتاب «اسرار ماه شعبان» ادامه داد: علامه طباطبایی چند ویژگی خاص داشت. یکی از آنها این بود که ایشان توحید را محور همه کارهای خود می‌دانست. آن مرحوم توحید را به قدری بدیهی بیان می‌کند که گویی توحید برای انسان روشن‌تر از «خود»ش است. اگر کسی به «خود» توجه می‌کند به حقیقت «خود» است و منظور ظاهرش نیست. هرکس به «خود» توجه می‌کند به حق و حقیقت توجه کرده‌ است، بنابراین حق بر خود مقدم‌تر و روشن‌تر است. بنابراین توحید بدیهی‌ترین بدیهیات فلسفی است که باقی بدیهیات هم از آن سرچشمه می‌گیرد.

وی در ادامه به تبعیت علامه طباطبایی از استادش آیت‌الله قاضی طباطبایی اشاره کرد: علامه بسیاری از تفاسیر را از استادش می‌گیرد، اما با نگاه دقیق و نافذ خودش آن‌ها را بسط می‌دهد. مکتب فکری و سلوکی ایشان معرفت‌النفس است که ملاصدرا هم به آن اشاره می‌کند. معرفت نفس در بیانات قرآن و ائمه معصومین بسیار مهم است. علامه از طریق معرفت نفس و نگاه دقیق توحیدی راه را پیدا کرده ‌است. او این مراحل را از مقام نفس اماره به سوی اعلای مراتب نفس یعنی مقام امامت و ولایت تقسیم‌بندی می‌کند.

فیاض‌بخش در پایان با اشاره به اهمیت خود و فرد در شناخت خود و توحید گفت: خداوند هیچ بهانه‌ای را برای عدم شناخت نخواهد پذیرفت و عصاره تفکر مرحوم علامه در رساله‌الولایه است. او در این کتاب مطرح می‌کند که ولایت کمال نهایی انسان است. انسان حیوانی است که ولایت دارد. تمام رسالت انبیا و ائمه و اولیای الهی و ارسال کتب آسمانی هدفی جز حرکت انسان به سمت ولایت ندارد. در این مقام انسان می‌سوزد و خداوند همه چیز او می‌شود.

سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ماه آغاز به کار کرد و تا سی‌ام آبان‌ماه ۱۴۰۲ به کار خود ادامه می‌دهد.

",arts,
311,"
به گزارش ایرنا از ستاد خبری سی‌ویکمین دوره هفته کتاب جمهوری اسلامی ایران، حجت‌الاسلام ‌والمسلمین امیرعباس اکبری اظهار داشت: دفتر امور اجتماعی و سیاسی حوزه‌های علمیه با همکاری خانه طلاب و همزمان با تحولات اخیر، یک مسابقه کتابخوانی را ویژه برادران طلبه در سراسر کشور تدارک دیده است.

وی ادامه داد: این مسابقه با محوریت کتاب «مسئله فلسطین» از تاریخ ۱۵ آبان‌ آغاز شده است و تا ۱۵ آذر ادامه دارد. شرکت در مسابقه از طریق سامانه پیشخوان حوزه‌های علمیه، بخش آزمون‌های من امکان‌پذیر است.

اکبری از انتشار و رونمایی آثار آیت‌الله محمد امامی کاشانی در این ایام خبر داد و افزود: این آثار شامل مژده عقل به ظهور منجی، علمای اهل سنت معتقد به ولادت امام مهدی(عج)، در جستجوی منجی، شجرنامه‌نامه‌های عرفای اهل سنت هند و اعتقاد به حضرت مهدی (عج)، حدیث شریف ‌سلسلة الذهب به روایت شاه ولی‌الله دهلوی و اعتقاد علمای اهل سنت ‌به ‌حضرت‌ مهدی (عج) و حاصل چندین سال کار پژوهشی و سفرهای مختلفی است که وی به کشور هندوستان و سایر مناطق داشته‌اند.

سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ماه آغاز به کار کرد و تا سی‌ام آبان‌ماه ۱۴۰۲ به کار خود ادامه می‌دهد.

",arts,
312,"
به گزارش خبرنگار فرهنگی ایرنا، آیین بزرگداشت پیشکسوت نشر حاج احمد عطایی روز پنجشنبه - ٢۵ آبان - همزمان با سومین روز هفته کتاب با حضور محمدحسین صفارهرندی عضو مجمع تشخیص مصلحت نظام، یاسر احمدوند معاون فرهنگی وزارت فرهنگ و ارشاد اسلامی، میثم نیلی مدیرعامل مجمع ناشران انقلاب اسلامی، علی رمضانی مدیرعامل مؤسسه خانه کتاب و ادبیات ایران، مهدی رمضانی دبیرکل نهادکتابخانه‌های عمومی کشور و جمعی از ناشران و اهالی کتاب و اندیشه در سالن اجتماعات کتابخانه مرکزی پارک‌شهر تهران برگزار شد.

موسسه «قدر ولایت» مانند موکب فرهنگی عمل می‌کند

احمدوند معاون فرهنگی وزارت فرهنگ و ارشاد اسلامی در این آیین اظهار داشت: از سال‌ها قبل توفیق داشتم مخاطب آثار موسسه فرهنگی قدر ولایت هستم، همیشه پیشنهادات و نظرات آقای عطایی را چه قبل از مسئولیت چه الان در وزارتخانه دریافت می‌کنم، همیشه هم مسائل را مطرح پیگیری می‌کنند که به عنوان فردی دغدغه‌مند حوزه فرهنگ نمونه مثال‌زدنی است.







    یاسر احمدوند معاون فرهنگی وزارت فرهنگ و ارشاد اسلامی 
  



معاون فرهنگی وزارت فرهنگ و ارشاد اسلامی مهمترین ویژگی بارز و برجسته شخصیتی«حاج احمد عطایی» را اطاعت عنوان کرد و افزود: اطاعت به مفهوم فرمانبری محض ، اما از ریشه طوع و به مفهوم پذیرش با رغبت و خضوع است. در پذیرش دین هم رغبت و خضوع است و آنچه مومنان عمل می کنند از روی رغبت است نه از روی اجبار، به همین دلیل خداوند نعمت اطاعت را پس از رسالت فرستاده است، هیچ پیامبری مبعوث نشده، مگر آنکه نعمت اطاعت و پذیرش نسبت به پیام و رسالت به پیروان پیامبرش داده شده باشد.



احمدوند توضیح داد: حاج احمد عطایی در طول این چهار دهه هر جا که احساس وظیفه کرده، در این مسیری که آمده است پیشتاز و پرچمدار بوده است، کار فرهنگی را به عنوان یک رسالت مهم همراه با اطاعت از ولی زمان خود که اقدام و عمل موثر فرهنگی است انجام داده و وارد میدان شده است، موسسه «قدر ولایت» را بنا نهادند و آثار ارزشمندی را هم منتشر کرده است.

وی خاطرنشان کرد: موسسات فرهنگی و انتشاراتی زیادی در کشور فعالیت می‌کنند، کتاب و محصولات فرهنگی که معمولا هم به غذای روح تشبیه می شوند تولید می‌کنند، این موسسات همانند غذافروشی‌ها که غذای جسم آن هم باکیفیت تولید می کنند، محصولات مورد نیاز روح انسان‌ها را آماده، تولید و عرضه می‌کنند و به جز وجه فرهنگی وجه اقتصادی هم دارند.

معاون فرهنگی وزارت فرهنگ و ارشاد اسلامی افزود: اما برخی موسسات فرهنگی انتشاراتی مانند «قدر ولایت» شبیه موکب عمل می‌کنند، غذای روح را نه برای فروش و کار اقتصادی، بلکه برای جان و روح زائران، مخاطبان، مسافران در مسیر رشد و حرکت فراهم می‌کنند.

احمدوند گفت: موسسه انتشاراتی «قدر ولایت» در سه دهه اخیر و به اقتضای شرایط، مانند یک موکب فرهنگی عمل کرده و آثاری که مورد نیاز روح مخاطبان است، برای پویندگان مسیر انقلاب اسلامی فراهم و منتشر کرده است، برای حاج احمد عطایی و همه همکاران و دوستان پرتلاش و گمنام او در این موسسه آرزوی سلامتی و موفقیت دارم.







    محمدحسین صفار هرندی وزیر پیشین فرهنگ و ارشاد اسلامی 
  



حاج احمد عطایی مشعل دانایی و تعهد را فروزان نگه داشته است

صفار هرندی وزیر پیشین فرهنگ و ارشاد اسلامی نیز در این آیین اظهار داشت: وقتی از آثار موسسه قدر ولایت صحبت می کنیم، همه چیز به حاج احمد عطایی و همکارانش منتهی می شود، باید از هنرمندی آنها قدردانی کرد، سالهای زیادی او را می شناسم. مضمون قالب بر شخصیت حاج احمد عطایی پاسداری از انقلاب اسلامی است، هر روز هم اقتضایی دارد و در چهار دهه اخیر مشعل دانایی و تعهد را فروزان نگه داشته است.

عضو مجمع تشخیص مصلحت نظام گفت: در ام‌القرای جهان اسلام زندگی می کنیم، اما در همین جا هم دفاع کردن از حق و مظلوم سخت شده است و موانع قلدری هم در مقابل آن ایستادگی می کنند، افرادی که هدایت به سمت جهان را جزو حقوق طبیعی بشر و واجب می دانند، اما هدایت مردم به سمت بهشت را کاری زوری به بشر تعبیر می کنند و باید جلوی آن را گرفت.



«حاج احمد عطایی و همکارانش اول انتشارات راه اندازی نکردند بعد جهت بدهند، آنها می خواستند کاری در جهت احیای امر الهی را هدف گذاری کردند که بخش بزرگ آن در پرتو آگاهی بخشی اتفاق می افتد و به این نتیجه رسیدند که باید کتاب منتشر و به جامعه عرضه کنند. بعد به این نتیجه رسید که باید انتشارات تاسیس کنند. وقتی منظومه آثار موسسه قدر ولایت را می نگریم متوجه می شویم تا امروز هم همان حال روز نخست را حفظ کرده و بر عهد نخستین خود وفادار مانده اند»


صفار هرندی گفت: حاج احمد عطایی کار را همان زمانی شروع کرد که رهبر معظم انقلاب اسلامی پرچم مقابله با تهاجم فرهنگی را بلند کردند که البته در آن زمان درست فهم نشد. ایشان هم زمانی گله کردند که قصه تهاجم فرهنگی سراغ جوراب خانم‌ها رفتن نیست، شاید مظهری از آن باشد، اما اصل تهاجم فرهنگی چیز دیگری است که آن مقصود و منظور از تهاجم فرهنگی مد نظر رهبر انقلاب را امثال حاج احمد عطایی و موسسه قدر ولایت خوب گرفتند. اصل تهاجم فرهنگی آن هجومی بود که به سمت ایمان مردم شروع شده بود.

وی گفت: برخی از نویسندگان خارج‌نشین همزمان گفته بودند که از این به بعد مبارزه ما با جمهوری اسلامی مبارزه سیاسی نیست، کار دیگری باید انجام دهیم، باید کتاب تولید کنیم و در قالب آن تاریخ را از نگاه خودمان از جنسی که خودمان قبول داریم، برای نسل جدید و آیندگان روایت کنیم، وقتی ذهن‌ها را دستکاری کردیم آنچه می‌خواهیم را خودشان انجام می‌دهند.



کار انتشارات «قدر ولایت» مبنای اعتقادی است

وزیر پیشین فرهنگ و ارشاد اسلامی گفت: اولین کتاب هایی که برای انقلاب منتشر شد از طرف مقابل بود که شروع به خاطره‌گویی کردند، در صورتی که حماسه سازان و خالقان آن این طرف در کشور بودند، اینجا بود که افرادی مانند حاج احمد عطایی و دوستانش وارد میدان شدند و فهمیدند نباید عقب بمانیم.

صفار هرندی گفت: جز با سرمایه صبر و یقین راه حق را نمی‌توان دنبال کرد و گرنه دچار تجدید نظر می‌شویم، آنها که کم آوردند و در مسیر منحرف می‌شوند این دو ویژگی را نداشتند. حاج احمد عطایی هر دو خصوصیت را دارد، نه از یقین کم می آورد و نه از صبر و هر دو سرمایه ارزشمند گوهر وجودی شخصیت هایی است که اسوه دیگران و جوان‌تر می‌شوند و در کشور ما هم کم نیستند.

عضو مجمع تشخیص مصلحت نظام اظهار داشت: امیدوارم شیرینی کتابخوانی را بتوان در جامعه به ویژه میان نوجوانان بیشتر منتقل کرد، این رویکرد که ناشران به سمت حوزه کودک و نوجوان آمده اند قابل تحسین است، کار انتشارات قدر ولایت مبنای اعتقادی است تا گره ها و موانع را از سر نوجوان و جوان کشور بردارد.

وی درباره جریان ضد صهیونسیتی در جهان بیان کرد: همه جهان بر ضد ظلم رژیم کودک کش صهیونیستی اعتراض کرده اند، اما برخی داعیه داران روشنفکری در کشور ما که می خواهند جلوداران و راهنمای نوجوانان باشند خیلی عقب مانده اند، بخشی از نوجوانان ما اگر به خطا نتوانند جای دوست و دشمن را تشخیص دهند، گناهش گردن آنها است، افرادی که خود راه گم کرده‌اند، می‌خواهند راهنمای جوانان ما باشند.

صفار هرندی توضیح داد: آثار مجموعه قدر ولایت از نظر تعدد، شکل و محتوا ستودنی است، وقتی ۸۰۰ عنوان کتاب در این ۳۰ سال منتشر و هزار مورد تجدید چاپ شده است، یعنی این آثار در جامعه و در میان مخاطب جای خود را باز کرده است.







    میثم نیلی مدیرعامل مجمع ناشران انقلاب اسلامی 
  



«قدر ولایت» برای قدرشناسی مقام ولایت تاسیس شد

نیلی مدیرعامل مجمع ناشران انقلاب اسلامی نیز در این آیین اظهار داشت: حاج احمد عطایی یک مجاهد فرهنگی، یک عنصر تمام قد در خدمت انقلاب اسلامی است، در همه سالهایی که حوزه فرهنگی فعالیت کردم از همان دوران نوجوانی مخاطب آثار او و همرزمانشان بودیم و هستم. از همان اوایل برگزاری روضه های حسینیه امام خمینی (ره) در محضر رهبر معظم انقلاب، پاتوق ما موسسه قدر ولایت و خواندن کتاب های قرآن و تاریخ معاصر بود.

وی گفت: نشر قدر ولایت همواره در مسیر ولایت تاسیس شده است، تعداد و کمیت کتاب ها بیانگر این است که قدر ولایت از ناشران پیشکسوت زمان ما است، ما هر سال تجلیل از ناشران پیشکسوت را در برنامه داریم، یکی از شاخص های مدنظر موضوع پیشکسوتی است، کسوت در حرفه نشر که به اقتضای فرمان رهبر معظم انقلاب موسسه قدر ولایت آثار بسیاری از اوایل دهه ۷۰ منتشر کرد.

مدیرعامل مجمع ناشران انقلاب اسلامی گفت: انقلابی بودن ناشر بسیار اهمیت دارد، نه فقط انقلابی بودن شخص ناشر، بلکه ناشر آثار انقلابی و حامی نویسندگان انقلابی بودن هم ستودنی است. حاج احمد عطایی همواره به هنگام و دقیق عمل کرده است موضوعات را به صورت کلی نگاه نمی کند و به مسائل را مطابق با نیاز جامعه به سرعت واکنش نشان می دهد.







    رونمایی از تصویر یابود پیشکسوت نشر 
  



نیلی گفت: اتصال به عامل ربانی و حرکت در راه مستقیم الهی و دوری از مجموعه های دارای انحراف فکری از ویژگی های بارز این نشر و ناشر است؛ همیشه در مسیر انقلاب و امامین انقلاب حرکت کرده‌اند. البته خود و همکارانشان همیشه اخلاص و استقامت داشته و دارند و همواره در گمنامی بوده اند، در این راه هم مرارت و سختی و کشیده اند و امروز از همیشه قدرتمندتر هستند.

وی تصریح کرد: توجه قدر ولایت به تاریخ معاصر و تایخ انقلاب اسلامی بیشتر بوده است، مخاطبان قبلی قدر ولایت نسل دانشجو و طلبه بودند، اما اکنون مخاطبان سال های اخیر گروه نوجوان و جوان هستند و به این گروه سنی توجه ویژه دارند و معارف قرآنی، بصیرت بخش و تاریخی را به زبان کودک و نوجوان ترجمه و منتقل می کنند.







    قرآن اهدایی رهبر معظم انقلاب اسلامی با دستخط ایشان 
  



به گزارش خبرنگار ایرنا، در این مراسم لوح های قدردانی، از سوی وزیر فرهنگ و ارشاد اسلامی، معاونت فرهنگی وزارت فرهنگ و ارشاد اسلامی، خانه کتاب و ادبیات ایران و کتابخانه عمومی کشور به همراه هدایای سفر به عتبات عالیات و اماکن مذهبی به پاس یک عمر تلاش در حوزه نشر و کتاب به حاج احمد عطایی اهدا و لوح یادبود وی رونمایی شد.

همچنین یک جلد قرآن کریم از سوی رهبر معظم انقلاب اسلامی با یادداشتی که ایشان به این مضمون «بسم الله الرحمن الرحیم؛ اهدا به مناسبت همت و تلاش مومنانه در نشر کتاب، سیدعلی حسینی خامنه‌ای» مرقوم فرمودند به حاج احمد عطایی اهدا شد.







    احمد عطایی مدیر انتشارات قدر ولایت 
  



مسئولیتم سنگین‌تر شد، دعا کنید بتوانم با قوت ادامه دهم

عطایی در پایان این مراسم با تشکر از دست‌اندرکاران برپایی این مراسم گفت: بنده خودم را قابل این توصیف ها و آنچه در این مراسم مطرح شد، نمی‌دانم. از حاضران در این جلسه که با حضور خود این حرکت فرهنگی را تقویت کرده‌اند، صمیمانه تشکر می‌کنم. از مجمع ناشران انقلاب اسلامی که بنیان‌گذار این حرکت فرهنگی است، تشکر می‌کنم. اگرچه با برگزاری این مراسم، بار ما سنگین‌تر شد، اما دعای خیر کنید تا بتوانیم این بار را تحمل کنیم و مسیر را با قوت و جهت‌گیری بهتر ادامه دهیم و آثار را تقویت کنیم و موفق شویم در خدمت ارزش‌های انقلاب اسلامی باشیم.

مدیر انتشارات قدرولایت اظهار داشت: وظیفه خود می‌دانم از همکارانم در مجموعه «موسسه قدرولایت» تشکر کنم. موسسه مدیون تلاش‌های شبانه‌روزی این برادران و همسران آنهاست. این عزیزان به معنای واقعی ایثار و صبوری کرده‌اند. به آن‌ها افتخار می‌کنم و هرچه در این مراسم مطرح شد برای این برادران است. این مجموعه باهم همدل و همراه بودند و سختی های بسیاری را تحمل کرده‌اند.

احمد عطایی متولد مردادماه سال ۱۳۲۶ است و موسسه فرهنگی هنری قدر ولایت را در سال ۷۲ تأسیس کرد و تا امروز بیش از ۸۰۰ عنوان کتاب، به شمارگان بیش از ۶ میلیون نسخه چاپ و توزیع کرده است.

",arts,
313,"
ایگور ولادیمیرویچ آندریف این سخنان را در آیین نمایش بیش از 150 اثر حوزه ایران‌شناسی و اسلام‌شناسی بنیاد مطالعات اسلامی روسیه (ابن سینا) در دانشگاه امگیمو که به مناسبت پانزدهمین سال فعالیت این بنیاد ایرانی صورت گرفت، بیان کرد. ‌



وی همچنین گفت: زبان فارسی از سال 1954 میلادی در دانشگاه روابط بین الملل روسیه مورد مطالعه قرار گرفته و ارتباط با ایران از همان ابتدا برای دانشگاه مهم و ارزشمند بوده است. آندریف در ادامه به دوره های مشترک علمی و آموزشی با بنیاد ابن سینا اشاره کرد و گسترش همکاری‌های دو جانبه در این زمینه را خواستار شد. رئیس بخش بین‌الملل دانشگاه روابط بین‌الملل (امگیمو) در پایان سخنان خود خطاب به دانشجویان، ایران را منبعی ارزشمند و مهم برای مطالعه و تحقیق معرفی کرد.



سید ناصر طبایی معاون بنیاد ابن سینا و مدیرانتشارات صدرا نیز در سخنانی در این آیین گفت: تاکنون این بنیاد بیش از 400 عنوان کتاب منتشر کرده است که از تعداد، حدود 18 اثر به عنوان کتاب سال روسیه انتخاب شده اند. آندری لوکاشف معاون پژوهشی بنیاد ابن سینا نیز در این آیین گزارشی از طرح‌های آموزشی، علمی و پژوهشی و همکاری این بنیاد با مراکز علمی و آموزشی ایران و روسیه ارائه کرد.



یلنا گلادکووا رئیس دپارتمان زبان‌های هند و ایرانی و آفریقایی دانشگاه هم در این آیین خطاب به دانشجویانی که به فراگیری زبان فارسی و ایران شناسی مشغول هستند گفت: بدون درک فرهنگ، تاریخ و ذهنیت مردم ایران و اسلام، ایران‌پژوه بودن غیرممکن است. وی خطاب به دانشجویان ادامه داد: اگر می خواهید در این راه موفقیتی داشته باشید باید بدانید در این عرصه‌ها تلاش بیشتر و دوچندانی داشته باشید.



این مراسم با اهدای آثار بنیاد ابن سینا به کتابخانه دانشگاه و نمایش فیلم نقطه از تولیدات بنیاد ابن سینا با مضمون معرفی هنر خوشنویسی ایران پایان یافت.



در حاشیه این مراسم، نمایشگاه مینیاتوری از آثار استاد رضا بدرالسما هنرمند معاصر و متعهد ایرانی با موضوع اسلام و ایران برپا شد.

",arts,
314,"
به گزارش خبرنگار کتاب ایرنا، کتاب با عنوان «اینجا هتل نیست» اولین جلد از مجموعه «دریچه‌ای به حقیقت دنیا» است. در سرفصل «درآمدی بر تحولی بنیادین» در ابتدای جلد نخست، مشخص شده است که دغدغه مولفان، پیگیری علاقه شخصی نبوده است، بلکه تحولی بنیادین در حوزه «نظام معارف دین» را دنبال می‌کنند؛ تحولی که راه جریان یافتن الهیات را به عرصه نگرش‌ها، تحلیل‌ها، تصمیم‌ها و رفتارهای روزمره مردم باز کند.

سرفصل‌های این سلسله کتاب‌ها به نام «حلقه» نام‌گذاری شده‌است تا ارتباط مطالب و مخاطب را گوشزد کند.

در اولیت حلقه به‌عنوان مقدمه‌ای علمی، ضرورت پرداختن به نظام تکوین و تشریع در فهم معارف دین تبیین شده‌است. در حلقه دوم ساختار دنیا تشریح شد ه است. اینکه انسان در حرکت است . اولین چیزی که هر متحرکی باید بداند، این است که در کجا است و چرا اینجا است؟

حلقه سوم به این سوال پرداخته است که مدرسه‌ای که انسان از صبح تا شب در آنن حاضر است آیا تدبیر را به اراده انسان‌ها و حوادث و شرایط بیرونی سپرده است؟ و در حلقه چهارم به این مساله پرداخته شده است که هرچند خداوند مربی و مدبر است، برنامه‌ریزی مربی برای متربی به وضعیت متربی بستگی دارد. در دنیا هر انسان سه مسیر پیش‌روی خود دارند و درک هر تدبیر در زمنیه رنج یا رزق یا سایر عرصه‌های زندگی، نیازمند درک صحیح از عملکرد انسان است.

تمرکز مجموعه «دریچه‌ای به حقیقت دنیا» بر تبیین نظم فکری منسجم دینی با تکیه بر قرآن و روایات، برای تصحیح جهت حرکت آدمی و تغییر در سبک زندگی اوست. بنابراین، این سلسله کتاب‌ها در حوزه نظام تفکر دینی تدوین شده و به طور مستقیم، وارد حوزه گرایش‌ها و رفتارهای آدمی نشده‌است، ولی تلاش می‌کند درتبیین نگرش‌ها، با منطق تربیت دینی حرکت کند و با نظام‌سازی در حوزه اندیشه دینی و پرداختن به مطالب زیربنایی و تحول آفرین، شاکله وجودی خوانندگان را به چالش بکشد و پنجره‌ای به افق نوین، تصمیم نوین و در نهایت تغیری نوین بگشاید.

قسمتی از متن کتاب

دین و رنج

ما در زندگی با رنج‌های فراوانی روبه‌رو می‌شویم. به راستی راه مقابله را رنج چیست؟ تا کی باید از رنج نالید؟ چطور بایدزا رنج خلاصی یافت؟ آیا رنج امری نامطلوب است یا لازم برای رسیدن به مطلوب؟ آیا رنج‌ها تحت برنامه به ما می‌رسد یا تصادفی و براساس بخت و اقبال؟ ما در هر حال در زندگی با رنج‌ها روبه‌رو هستیم. جهت‌گیری ما در نگرش، تحلیل و تصمیم، اراده و در عمل به فهم ما از مساله بستگی دارد.

ما محتاج درک صحیح از عالم دنیا هستم؛ در غیر این صورت از چاله درآمده، در چاه می‌افتیم! دین دستورالعمل حرکت همه ماست. ای همسفر! تا بهشتی نشوی، بهشت نمی‌روی. بهشتی شدن در دنیا رخ می‌دهد و امری واقعی است؛ همانطور که تا توانمند نشوی، قهرمان نمی‌شوی و مدال نمی‌گیری و توانمند شدن نیز امری واقعی است. دینداری صرفا یک سری دستورات گنگ و از هم گسیخته نیست که به صورت قراردادی، در مقابل انجام آن‌ها بهشت می‌دهند. دین‌داری، حرکتی به هم پیوسته و هماهنگ است که به سوالات اصلی شما پاسخ می گوید و جهت حرکت شما را تصحیح می‌کند.

وقتی دفترچه راهنما را می‌گشایید، به شما می‌گوید در مدرسه‌ای که زندگی می‌کنید که رسیدن به هدف در این مدرسه سختی دارد؛ هدفش شیرین است، عالی است، دلخواه شماست، ولی مثل همه هدف‌های متعالی دیگر، برای رسیدن به آن باید سختی کشید. اگر متوجه شوید که چگونه بناست توانمند گردید و قهرمان شوید، درمیابید همه این سختی‌ها برای رسیدن به آن نقطه اوج، چیز قابل ذکری نیست! دین برای شما از واقعیت‌های این عالم سخن می‌گوید. سختی، روش تربیتی مربی است و شما در حال تمرین هستید. آیا شما توانمندی لازم را برای زندگی در این دنیا کسب کرده‌اید؟(صفحه ۱۵۵ و ۱۵۶)

کتاب «اینجا هتل نیست» نوشته وحید لحمی و فرزاد یوسفی در ۲۴۵ صفحه و در شمارگان هزار نسخه در زمستان ۱۴۰۱ منتشر شد.

",arts,
315,"
به گزارش ایرنا، محمدمهدی اسماعیلی تصریح کرد: قصد داشتم به مناسب آغاز هفته‌ کتاب، کتابی ارزشمند و ممتاز به آیت‌الله رئیسی هدیه کنم؛ امروز در جلسه دولت، کتاب اثرگذار و مهم «تا فراموش نکنیم» (کَی‌لانَنسی) اثر ولیدالخالدی را به ایشان هدیه کردم.  وی افزود: این اثر ماجرای غم‌انگیز ویرانی و اشغال صدها روستای فلسطین عزیز و کشتار، اخراج و آوارگی مردمان شریفش به دست وحوش رژیم جعلی اسرائیل است.

اسماعیلی ادامه داد: نسخه عربی این کتاب که ترجمه امیرحسین بابالار است، در سال ۱۳۷۹ برنده جایزه جهانی کتاب سال جمهوری اسلامی ایران شده بود. 



 به گزارش ایرنا، سی‌ ویکمین دوره هفته کتاب جمهوری اسلامی ایران با شعار «آینده خواندنی است» از ۲۳ تا ۳۰ آبان‌ ماه برگزار می شود.



",arts,
316,"
به گزارش خبرنگار ایرنا، گزارش مستند تلویزیون ملی صربستان (RTS) درباره فرهنگ و تمدن ایران، آماده پخش شد. بر همین اسال، از اواسط اکتبر امسال، (اواخر مهرماه)، تیزر اطلاع رسانی آن از شبکه های مختلف صربستانی منتشر و چند روز پیش هم برای مخاطبان این شبکه، پخش شد.

در وبسایت تلویزیون میلی ایران هم درباره چگونگی ساخت این مستند و هدف از تولید آن، گزارشی ارائه کرد.

در گزارش سایت این شبکه آمده است: ایران که یکی از قدیمی ترین کشورهای جهان است، علاوه بر زیبایی های طبیعی متنوع، با انبوهی از میراث فرهنگی و تاریخی پوشیده شده است.

در این گزارش، با اشاره به جاذبه های تاریخی و فرهنگی اصفهان آمده است که اصفهان امروز مرکز مهم فکری و علمی ایران است. نخبگان و دانشمندان ایرانی به ویژه جوانان در پارک های علم و فناوری گرد هم می آیند.

در ادامه این گزارش با اشاره به سفر به تهران اشاره شده است کهاین سفر با اقامتی کوتاه در تهران به پایان می رسد، جایی که گروه تولید، از برج میلاد؛ چهارمین برج بلند جهان که نشان دهنده غرور معماری مدرن ایران است دیدن کردند و به بینندگان اش توصیه می کند در سفر به ایران حتما از مجموعه فرهنگی گلستان بازدید کنند.

بنا بر این گزارش، این سفر با حمایت رایزنی فرهنگی سفارت جمهوری اسلامی ایران در بلگراد، سازمان فرهنگ وارتباطات اسلامی و وزارت میراث فرهنگی و گردشگری انجام شده است.

این فیلم ۳۰ دقیقه ای، «سفر به ایران» نام دارد و در آن علاوه بر نگاهی اجمالی به قدمت تاریخی ایران، به پیشرفت های علمی کشورمان نیز می پردازد. حضور زنان ایرانی در عرصه های مختلف اجتماعی به ویژه نقش آنان در فناوری های پیشرفته دنیا، مورد توجه مستندسازان صربستانی قرار گرفته است ضمن آنکه هم نشینی مسالمت آمیز پیروانی ادیان توحیدی در جمهوری اسلامی ایران، از نکاتی بود که این فیلم مستند، به تصویر می کشد.

",arts,
317,"
به گزارش ایرنا،سی‌ویکمین دوره هفته کتاب جمهوری اسلامی ایران در این روزها برپا شده است. سه خبر ذیل از جمله اخبار مرتبط با سی‌ویکمین دوره هفته کتاب جمهوری اسلامی ایران است. 

رایگان عضو کتابخانه‌های عمومی سراسر کشور شوید

 همزمان با آغاز هفته کتاب سی‌ویکم طرح عضویت رایگان و بخشودگی جرائم دیرکرد بازگشت منابع در کتابخانه‌های عمومی سراسر کشور اجرا می‌شود.

 طبق این طرح بخشودگی جرائم دیرکرد منابع و عضویت رایگان در کتابخانه‌های عمومی سراسر کشور اجرا می‌شود.

علاقه‌مندان تا ۲۵ آبان ماه ۱۴۰۲ فرصت دارند با مراجعه به سامانه سامان و پرتال‌های کتابخانه‌ای و دریافت کد عضویت رایگان، به عضویت کتابخانه مورد نظر خود درآیند.  همچنین در این طرح، اعضایی که منابع امانی‌شان شامل جرائم دیرکرد می‌شود، در صورتی که در بازه زمانی ۲۳ تا ۳۰ آبان‌ماه به کتابخانه عودت دهند، مشمول تخفیف ۱۰۰ درصدی جرائم دیرکرد خواهند شد.  گفتنی است اعتبار کدهای عضویت رایگان تا ۲۴ آذرماه خواهد بود.



 

پویش «کتاب‌خون» و اهدای خون اهالی کتاب در سی‌ویکمین هفته کتاب جمهوری اسلامی ایران برپا می‌شود

پویش «کتاب‌خون» با همکاری نهاد کتابخانه‌های عمومی کشور و سازمان انتقال خون ایران با هدف اهدای خون و تأمین خون سالم مورد نیاز بیماران، برگزار می‌شود.

در این هفته با هدف آگاه‌سازی جامعه نسبت به مسئله حیات‌بخش اهدای خون و تامین خون سالم مورد نیاز بیماران از زنجیره گسترده کتابخانه‌های عمومی و به منظور تحقق شعار «اهدای کتاب، اهدای دانایی؛ اهدای خون، اهدای زندگی» پویش «کتابخون» در سراسر کشور برگزار خواهد شد.

علاقه‌مندان و اعضای کتابخانه‌های عمومی می‌توانند ضمن پیوستن به شبکه گسترده کتابخانه‌های عمومی کشور تا ۳۰ آبان‌ماه ۱۴۰۲ می‌توانند در این پویش شرکت کنند. 



سومین دوره جایزه گلستان با معرفی برگزیدگان به کار خود پایان داد

 آیین اختتامیه سومین دوره جایزه گلستان، با حضور اسماعیل امینی، ناصر فیض، رضا رفیع و امید مهدی‌نژاد از شاعران و طنزپردازان کشور که کار داوری این جایزه را هم بر عهد داشتند، روز چهارشنبه -۲۵ آبان ماه- به میزبانی سرای کتابِ خانه کتاب و ادبیات ایران برگزار شد.

رضا رفیع در آیین اختتامیه سومین دوره جایزه گلستان گفت: جایزه گلستان را پاسخی به فراخوان سعدی می‌دانم که در دیباچه گلستان می‌گوید: «به چه کار آیدت ز گل طبقی؟ از گلستان من بِبَر ورقی» و وقتی در میان شرکت‌کنندگان کودکان را دیدم واقعاً خوشحال شدم.

وی ادامه داد:‌ ما در مکتب‌خانه، سعدی می‌خواندیم و وقتی به مدرسه رفتم، در دبستان ۲ کلاس جلوتر از بقیه بودم و خواندن و نوشتن می‌دانستم. جایزه گلستان را پاسخی به فراخوان سعدی می‌دانم که در دیباچه گلستان می‌گوید: «به چه کار آیدت ز گل طبقی؟ از گلستان من بِبَر ورقی» و وقتی در میان شرکت‌کنندگان کودکان را دیدم واقعاً خوشحال شدم.  رفیع اضافه کرد:‌ همگان سعدی را به انسان کامل نزدیکتر و واقعی‌تر می‌دانند و او رندانگی‌هایی در گلستان دارد. سعدی که فردی عاقل در بوستان است، چنین بیان جذاب و متنوعی در گلستان دارد. برخی از پژوهشگران حتی سعدی را به عنوان یک اقتصاددان می‌شناسند و ردپای آثار او را در مقالات خود پیاده‌سازی می‌کنند. مانند آنجا که سعدی گفت‌ «چو دخلت نیست خرج آهسته‌تر کن»؛ این یک واقعیت اقتصادی است.  این داور سومین دوره جایزه گلستان بیان کرد: این دوره جایزه بسیار خوب برگزار شد و به کودکانی که در این سن و سال با خواندن گلستان به مکتب‌خانه سعدی پا گذاشتند، تبریک می‌گویم. برای آنها آینده‌ای روشن متصورم.

 همچنین اسماعیل امینی، در این مراسم درباره اهمیت جایزه گلستان گفت: برای ما که به ادبیات علاقه‌مند هستیم، وقتی از گلستان و بوستان و مثنوی و دیگر آثار فاخر بزرگان ایران زمین سُخن می‌گوییم، از روی علاقه است. وجهه دیگر پرداختن به این آثار هم زمانی است که در حال تدریس آنها هستیم. دنیا ایرانیان را با اشعار مولوی، عطار،‌ سعدی و حافظ می‌شناسد. امروزه شاهد هستیم که گاهی اهمیت زبان فارسی که به هویت و گذشته ما گره خورده به درستی درک نشده و به خوبی به آن ارج نهاده نمی‌شود و این موضوع بسیار نگران کننده است. وی ادامه داد: گلستان در قرن هفتم نوشته شده است؛ در دوره‌ای که زبان فارسی در نثر رو به انحطاط بود. کتاب‌های آن زمان شبیه سخنرانی سیاست‌مداران بوده و پُر از تکلف؛ سعدی با نوشتن گلستان گونه‌ای از زبان فارسی را آفرید و این اعجاز اوست و دریغا که قدر آن را به درستی نمی‌دانیم. گلستان یک گنجینه است.  امینی اضافه کرد:‌ جایزه گلستان از منظرهای مختلف آثار ارسالی را بررسی کرده است. برنده اصلی در این جایزه همه کسانی هستند که متون گلستان را خواندند. در قدیم در کلاس دوم مکتب‌خانه کودکان گلستان می‌خواندند و بسیار مفید بود.



  ناصر فیض، دیگر داور این جایزه هم گفت:‌ یک زمان آموختن سواد در مکتب‌خانه‌ها همراه با خواندن گلستان سعدی بود. کسی که گلستان می‌خواند نسبت بیشتری با زبان و ادبیات فارسی پیدا می‌کرد. چرا که گلستان ترکیبی از نثر،‌ شعر و مصنوعات ادبی است که سعدی با هوشمندی آنها را به خدمت گرفت. آثار سعدی منبع آموزش زبان فارسی محسوب می‌شود و در یک جا به اقتضای سُخن با شعر سُخن گفته و در جایی دیگر با ذکر یک حکایت و ترکیبی زیبا گلستان سعدی را خلق کرده است.

وی اضافه کرد:‌ سعدی هنرنمایی کرده و در گلستان ظرفیت‌های زبان و ادب فارسی را نمایان کرده است. سعدی از شوخ‌طبعی هم در انتقال مفاهیم استفاده کرده است و این اثر بخش عمده رویکردهای ادبی را در خود دارد و خواندن آن هم مخاطب را خسته نمی‌کند. سعدی گلستان را پُر از جاذبه نگاشته و خوانش آن هم سخت نیست. در حال حاضر کمتر دانشجویان ادبیات هم می‌توانند به طور صحیح گلستان را بخوانند، با وجود آنکه خوانش آن دشوار نیست. این برآمده از عدم توجه به اثر ارزشمند گلستان است. از طریق گلستان می‌توان به کودکان اخلاق و ادب و چگونه زیستن آموخت.  این شاعر و طنزپردار ضمن تبریک گفتن به برگزیدگان این جایزه، بیان کرد: برخی از برگزیدگان خلاقیت به خرج داده بودند. برای ما درست‌خوانی یک ملاک مهم در داوری بود و آثار انتخاب شده از نظر درست‌خوانی اعتماد ما را جلب کرده بودند.  رقیه مستقیم از استان فارس، نفر اول؛‌ سام سلامی،‌مهرشاد رستمی و صبا سیاوشی از استان همدان نفرات دوم؛ کامیار کارگر از استان خراسان رضوی نفر سوم؛غزل همایون از استان فارس نفر چهارم و امید محمدی‌سروش از استان همدان نفر پنجم سومین دوره جایزه گلستان بودند که به آنها جوایز نقدی،‌ لوح تقدیر،‌ کتاب نفیس و سردیس سعدی اهدا شد. همچنین محمدمهدی بزرگی از استان آذربایجان شرقی،‌ الهه قربانی از استان فارس و امیرحسین بشارتی نفرات شایسته تقدیر بودند.  سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ماه آغاز به کار کرد و تا سی‌ام آبان‌ماه ۱۴۰۲ به کار خود ادامه می‌دهد.

",arts,
318,"
به گزارش خبرنگار کتاب ایرنا، سومین آیین بزرگداشت اهالی صنعت چاپ استان تهران چهارشنبه -۲۴ آبان- هم‌زمان با روز کتاب و کتابداری برگزار شد. در این مراسم یاسر احمدوند معاون فرهنگی وزارت فرهنگ و ارشاد اسلامی، علی‌اکبر ابراهیمی مدیرکل دفتر چاپ و نشر وزارت فرهنگ و ارشاد اسلامی، علی فروزانفر مدیرکل ارشاد استاد تهران و جمعی از مسئولان صنفی و دولتی حضور داشتند.

احمدوند در مراسم بزرگداشت اهالی چاپ استان تهران که با حضور با شکوه اهالی این صنعت، مسئولان دولتی و نمایندگان اصناف چاپ برگزار شد، درباره جایگاه این صنعت توضیح داد: طبق قوانین مصوب مجلس شورای اسلامی، تولی‌گری صنعت چاپ بر عهده وزارت فرهنگ و ارشاد اسلامی است و وظیفه داریم تمام امکانات ارشاد را در خدمت این صنعت قرار دهیم.

معاون فرهنگی وزارت فرهنگ و ارشاد اسلامی با اشاره به تعاملات نزدیک و پیوسته بین وزارت ارشاد و وزارت صمت، تاکید کرد: اگر خناسان مانع نشوند، روایت خوب و سازنده ای در جریان است و مسئولیت هر بخش نیز روشن است.

احمدوند در بخش دیگری از سخنان خود ضمن ابراز خرسندی از تعدد و تکثر نمایشگاه‌های چاپ در کشور، گفت: تعدد و تکثر نمایشگاه‌ها، اتفاق مثبتی است و تا جایی که ظرفیت اقتصادی وجود دارد، ممنوعیتی در این حوزه وجود ندارد.

وی اضافه کرد: وزارت فرهنگ و ارشاد اسلامی از مجوزهای خود در حوزه برگزاری نمایشگاه‌های مختلف ازجمله نمایشگاه چاپ، دفاع می‌کند.






سومین آیین بزرگداشت اهالی صنعت چاپ استان تهران، آبان ۱۴۰۱، تهران




معاون امور فرهنگی وزارت ارشاد همچنین درباره ضرورت تخصیص تسهیلات به فعالان چاپ و بسته‌بندی گفت: در خصوص پرداخت تسهیلات، اگرچه در دو سال اخیر صنعت چاپ نیز مانند سایر صنایع، به دلیل محدودیت‌ها با مشکلاتی مواجه بوده، اما در سال های اخیر بالغ بر ۵ هزار میلیارد تومان به چاپخانه‌داران تسهیلات اعطا شده است.

وی ادامه داد: البته می‌دانیم که تسهیلات برای نوسازی و به روزسازی ماشین‌آلات کافی نیست و درصدد تسهیل در اعطای تسهیلات هستیم. وزیر فرهنگ و ارشاد اسلامی نیز در این خصوص عزم جدی دارند و پیگیر هستند.

احمدوند همچنین خاطرنشان کرد: خوشبختانه در حوزه آموزش نیز تفاهم‌نامه‌های خوبی با دانشگاه امیرکبیر و دانشگاه علمی کاربردی منعقد شده که نتایج آن را به زودی خواهیم دید.

وی تاکید کرد: همچنین اتحادیه‌ها نیز اقدامات مثبتی را در دستور کار دارند. پیگیری وزارت فرهنگ و ارشاد اسلامی برای نوسازی تسهیلات چاپی در بخش‌های دیگری از این مراسم علی‌اکبر ابراهیمی مدیرکل دفتر چاپ و نشر وزارت فرهنگ و ارشاد اسلامی در خصوص اقدامات این دفتر و پیگیری مسائل تخصیص تسهیلات تبصره ۱۸ برای نوسازی ماشین‌آلات چاپ گفت که پیگیر این روند هستند.

مدیرعامل انتشارات و چاپ جنگل دقایقی را به بیان مشکلاتی که اهالی چاپ با آن مواجه هستند، پرداخت.

مجتبی سجاد درباره واردات ماشین‌آلات و ملزومات و همچنین صادرات محصولات چاپی مطرح کرد: از مسئولان خواستار تسهیل مراحل اداری هستیم تا چاپخانه‌داران بتوانند به فعالیت خود ادامه بدهند. در این مراسم لوح، تندیس و جوایزی به واحدهای چاپ و بسته‌بندی استان تهران اهدا شد.

",arts,
319,"
به گزارش ایرنا، نشست «دایره‌المعارف ‌نویسی و کتاب‌های مرجع برای کودکان» سه شنبه- ۲۳ آبان- همزمان با نخستین روز هفته کتاب در سرای کتاب خانه کتاب و ادبیات ایران برگزار شد. در این نشست کاظم طلایی؛ مدیر انتشارات طلایی، نادر قدیانی؛ مدیر مسئول انتشارات قدیانی، عبدالعظیم فریدون؛ مدیر انتشارات محراب قلم و مجید راستی؛ نویسنده کتاب‌های کودک و نوجوان حضور داشتند و به بیان سخنان خود در این زمینه پرداختند.  مسئولان فرهنگی بر امر دایره‌المعارف‌نویسی برای کودکان و نوجوانان نظارت داشته باشند  نادر قدیانی، مدیرمسئول انتشارات قدیانی در این نشست با بیان اینکه در کشور ما حوزه دایره‌المعارف‌نویسی برای کودکان و نوجوانان با کمبودهایی مواجه است، گفت: طی ۱۵ سال گذشته رونق هفته کتاب روشن است، ولی ما امیدواریم مسئولان فرهنگ باز هم بیشتر به این هفته و کتاب و کتابخوانی ‌توجه نشان بدهند. جا دارد مسئولان فرهنگی بر امر دایره‌المعارف‌نویسی برای کودکان و نوجوانان نظارت داشته باشند و خلاِ فرهنگ‌نامه را در این عرصه پر کنند.  وی افزود: موضوع کتاب‌های مرجع برای کودک و نوجوان بحث دو سه سال اخیر نیست. مرحوم عیان برای اولین‌بار دو جلد از کتاب‌های مرجع را برای کودکان ترجمه کردند و بسیار هم موفق بودند. بعدها دوستان دیگری هم وارد موضوع شدند و کتاب‌های دیگری تولید شد. مجموعه ما هم از حدود سال ۶۵ با مشورت‌هایی که انجام دادیم، توانستیم یک کتاب مرجع در آلمان را پیدا کرده و به کمک یک سرهنگ ارتش که کمی آلمانی بلد بود ترجمه آن را با عنوان چرا و چگونه روانه بازار کنیم.  این ناشر افزود: این کتاب‌ها کلاً در ۸۰ جلد منتشر شد و به چاپ‌های متعدد رسید. این کتاب‌ها دایره‌المعارف بسیار خوبی بودند. حدود ۱۰ جلد هم مبتنی بر فرهنگ و تاریخ کشور خودمان تالیف شد. هر چند که فضای مجازی جایگزین کتاب نیست، اما هر چه به سمت دنیای مجازی پیش می‌رویم و به آن نزدیک‌تر می‌شویم، فروش فیزیکی کتاب‌های دایره‌المعارف کمتر می‌شود.  قدیانی در بخش دیگری از سخنانش با اشاره به فرهنگنامه شورای کتاب گفت: حدود سی سال قبل پروژه شورای کتاب شروع و بر اثر آن ۳۰ جلد کتاب فرهنگنامه چاپ شد؛ حدود ۲۰ جلد دیگر هم در آینده چاپ می‌شود. این کامل‌ترین دایره‌المعارفی است که در کشور تالیف و تولید می‌شود. مسئولان فرهنگی باید بررسی کنند که چه کم و کاستی دارد تا به چاپ و انتشارش کمک کنند.  این ناشر کودک و نوجوان با بیان اینکه حوزه کودک و نوجوان در سال‌های اخیر بودجه کمی ندارد، اما نتیجه ملموس و تاثیرگذاری در حوزه نشر دیده نمی‌شود، افزود: پس از انقلاب نویسنده‌های بسیار بزرگی در زمینه کودک و نوجوان تربیت شدند، اما این موضوع بیشتر در بخش خصوصی پیشرفت داشت. بخش‌های دولتی هم باید جنب‌وجوش بیشتری داشته باشند. در مورد کتاب‌های مرجع هم بخش دولتی بسیار کم کار کرده‌اند و باید از این وضعیت خارج شویم.  



نیازمند تنوع فرهنگ‌نامه‌ها هستیم  در ادامه این نشست کاظم طلایی، در مورد تاریخچه فرهنگ‌نامه‌های جهان گفت: فرهنگ‌نامه‌نویسی برای کودکان و نوجوانان از سه قرن گذشته وجود داشته است. یعنی به‌طور جدی و حرفه‌ای سه قرن است که فرهنگ‌نویسی برای کودکان و نوجوانان شروع شده است و در آن زمان کشورهایی همچون ایتالیا و انگلیس در این زمینه پیشرو بوده‌اند.

وی ادامه داد: اما در ایران از سال ۱۳۴۲ با تاسیس موسسه فرانکلین در ایران و ترجمه مجموعه موریس پارکر آغاز شد. این کتاب آمریکایی بود و رویکرد غربی داشت، بنابراین یک کتاب هم با عنوان ایران به این مجموعه اضافه شد که به هویت ایرانی توجه کند. این کتاب از نظر تصویرسازی بسیار خوب بود و استقبال خوبی هم از آن شد و تا سال‌ها مورد توجه قرار داشت، تا اینکه اصحاب فرهنگ و هنر به فکر فرهنگنامه ایرانی افتادند که تولید ایران باشد و از نگاه ایران به جهان نگریسته شود.  طلایی در ادامه توضیح داد: در سال ۱۳۶۶ یک شورای کتاب توسط گروهی راه‌اندازی و در آن سعی شد تا فرهنگ‌نامه ایران برای کودکان و نوجوانان ایرانی تولید شود. شورا تصمیم گرفت اولین کتاب این تیم با کمک شهرداری فرصت انتشار پیدا کند. اوایل حدود پانزده جلد در نظر گرفته بودند، اما کار به کندی پیش رفت و در حال حاضر در اواسط کار هستیم.  بنا به گفته طلایی در شروع کار ابزار هنری در اختیار نبود و از تصویر کتاب‌های خارجی استفاده می‌شد و بنابراین رقابت با فرهنگنامه‌های خارجی سخت بود. اما همین‌که این اثر بر اساس الفبای فارسی و فرهنگ ایران نوشته شده بسیار ارزشمند است.  وی به انتشار دیگر آثار مرجع برای کودکان اشاره کرد و گفت: انتشارت پیام آزادی در سال ۷۷ کتابی را ترجمه و بخش‌هایی را به آن اضافه کرد که در دو جلد منتشر شد. چون کتاب کامل و خوبی بود، بسیار از آن استقبال شد و بارها مورد تجدید چاپ قرار گرفت و هنوز هم چاپ می‌شود. اتفاقاً طراح جلد این کتاب‌ها من بودم. بعدها فرهنگنامه‌های دیگری هم ترجمه و هم تولید شد و در این زمینه دست پری داریم.  این ناشر و طراح کتاب کودک و نوجوان در بخش دیگری از سخنانش با اشاره به فعالیت بخش خصوصی و دولتی در زمینه انتشار فرهنگنامه‌ها، گفت: بخش خصوصی در این زمینه باید حمایت شود. دولت باید از کتاب‌های مرجع حمایت کند اما به نحوی که کتاب معرفی شود. قبلاً خیلی مهم بود که یک مرجع کامل مثل بریتانیکا باشد، اما الان این‌طور نیست. دایره‌المعاف‌های جزئی و موضوعی اولویت بیشتری پیدا کرده ‌است. تنوع فرهنگنامه‌ها در دنیا بسیار شده و این تنوع در ایران هم باید ایجاد شود.  وی با بیان اینکه باید قدر فرهنگنامه‌های تالیفی و تولیدی را بدانیم، گفت: زمانی که پروژه حیات وحش ایران را می‌خواستیم کار کنیم، موج منفی‌ای راه افتاد که نمی‌شود و نمی‌توان عکس حیوانات حیات وحش ایرانی را در طبیعت پیدا کرد و... اما این کار در طول سه سال انجام و با استقبال خوبی روبه‌رو شد.  طلایی ادامه داد: از سوی دیگر هزینه کاغذ بسیار بالاست. کاغذ مورد استفاده برای ماندگاری بیشتر این نوع کتاب‌ها گلاسه است و باید با جلد سخت تولید شود که هزینه‌ها را بالا می‌برد؛ در حالی که این کاغذ یارانه ندارد و هزینه بسیار سنگینی به ناشران خصوصی تحمیل می‌کند. 



فرهنگ‌نامه‌ها ضامن اعتماد به نفس و ژرف‌نگری کودکان  عبدالعظیم فریدون هم در این نشست گفت: انتشارات محراب قلم از سال ۱۳۶۰ فعالیت خود را آغاز کرد و تا امسال چهل‌ودو سال است که فعالیت مستمر دارد. این مرکز نشر از سال ۱۳۷۰ به سمت تولد کتاب‌های مرجع به منظور فرهنگ‌نویسی و دایره‌المعارف‌نویسی رفت. در آن زمان موقعیت طوری بود که هیچکس جسارت تالیف نداشت. اما ترجمه فرهنگ‌نامه‌ها به وفور دیده می‌شد.  وی افزود: نگارش و چاپ اولین اثر فرهنگ فارسی کودکان در انتشارات ما ۱۴ سال طول کشید و تا امروز حدود ۶ جلد از این کتاب‌ها با عنوان «فرهنگ فارسی من» منتشر شده‌ است.

فریدون ادامه داد: «فرهنگ فارسی خردسال» هم با ۴۰۰ واژه و تصویرسازی بومی سال ۱۳۸۶ منتشر شد. «فرهنگ فارسی کودک» هم که سال ۱۳۸۴ با ۱۷۰۰ واژه منتشر شده ‌است. «فرهنگ فارسی اعلام» هم اولین متن فارسی شامل اسامی جغرافیایی، شخصیت‌ها، بناها و... است. در ادامه «فرهنگ فارسی برای بچه‌های امروز» با ۳ هزار واژه و ۶۰۰ تصویر منتشر شد. «فرهنگ فارسی مهتاب» ۸ هزار واژه دارد و برای سال‌های چهارم تا ششم دبستان است و حدود ۵ سال دیگر زمان لازم است تا این فرهنگ منتشر شود.  این ناشر تاکید کرد: موضوع فرهنگ و دایره‌المعارف در اوایل سال‌های چاپ بسیار سخت بود؛ زیرا بین بچه‌ها و حتی مدیران و معلمان موضوعیت نداشت و شناخت زیادی از آن نداشتند و مدتی طول کشید تا بتوانیم این موضوع را جا بیاندازیم. با همه این تلاش‌ها هنوز هم نتوانسته‌ایم کارآیی و کاربرد فرهنگ را برای بچه‌ها به طور کامل حل و فصل کنیم.

فریدون با اشاره به اینکه فرهنگ‌نامه‌ها،دانش عمومی و زبانی بچه‌ها را توسعه می‌دهد و اعتماد به‌نفس آن‌ها را بالا می‌برد افزود: تا وقتی که مدیران و معلم‌ها ارزش و جایگاه فرهنگنامه‌ها را ندانند و بر آن تاکید نکنند، نمی‌توان از پدر و مادرها انتظار داشت که این مهم را انجام دهند. هرچند والدین فرهیخته و با درک و فهم زیادی وجود دارند که این کتاب‌ها را تهیه کرده و در اختیار فرزندانشان قرار می‌دهند.  مدیر انتشارات محراب قلم با بیان اینکه امروز به لحاظ ترجمه و تالیف بالای ۱۰۰ عنوان کتاب مرجع داریم، گفت: فرهنگ‌نامه‌ها به افزایش اعتماد به نفس، آگاهی و دانش اجتماعی کودکان و نوجوانان و همچنین به عمق و جامعیت یافتن اطلاعاتشان کمک به‌سزایی می‌کند.

این ناشر با بیان اینکه بحث فرهنگنامه‌نویسی بیشتر جنبه تربیتی و روان‌شناسی دارد، افزود: تهیه فرهنگنامه عمدتاً باید مبتنی بر فرهنگ و جامعه باشد تا بتواند مهارت بچه‌ها را در همین محیط فرهنگی و اجتماعی بیشتر کرده و بهبود دهد. بنابراین پژوهش در سطح روان‌شناسی و توجه به نیازهای واژگانی بسیار ضروری است.

فریدون، وجود فرهنگ‌نامه در مدارس را ضروری دانست و افزود: در فرهنگ‌نامه‌نویسی برای کودکان بحث‌های روان‌شناسی، مباحث فرهنگی و علمی بسیار مهم هستند و نویسنده باید دیدگاه روان‌شناختی و فرهنگی داشته باشد.

وی در پایان گفت: همچنین واژه‌ها باید متناسب با سن مخاطب انتخاب شوند و بر اساس آن سعی کنیم واژه‌ای را که کودک یاد گرفته، توسعه دهیم تا متوجه استفاده آن کلمه در جای خود شود. زیرا وظیفه فرهنگ‌نویس کودکان این است که سعی کند به واسطه مداخل، متشابهات و تضادها، فهم یک کلمه را ساده‌تر کند.



 فرهنگ‌نامه‌ها و مسئله هویت‌بخشی به کودکان

در بخش دیگری از این نشست مجید راستی، با اشاره به اینکه همه کودکان باید کتاب مرجع و فرهنگ‌نامه را در دسترس خود داشته باشند، گفت: تولید و چاپ این قبیل کتاب‌ها نفع مادی ندارد و بیشتر از سر عشق و علاقه به تولید یک اثر ماندگار انجام می‌شود. فرهنگ‌نامه هویت و تاریخ یک کشور را به کودکان بیان می‌کند. باید یک فرهنگ‌نامه مرجع مثل بریتانیکای انگلیس داشته باشیم تا نشان‌دهنده تاریخ و فرهنگ ایرانی باشد و در میان بقیه فرهنگ‌نامه‌ها مثل جواهر بدرخشد. از میان کارهای تولید شده، می‌توان با ویرایش و کار دقیق‌تر به این مرجع درخشان دست پیدا کرد و کم‌وکسرهای آن را جبران کرد. مثلاً شاید فرهنگستان زبان و ادب فارسی بتواند این پروژه را پیش ببرد.  این نویسنده کودک و نوجوان توضیح داد: کتاب حجیم و قطور، هزینه‌های بالایی دارد و برای ناشر نفع مادی ندارد. کودکان ایرانی باید از طریق کتابخانه‌های عمومی و مدارس به یک آلبوم کامل از هویت ایرانی دسترسی داشته باشند. اکثر کتاب‌های خوب در تهران و شهرهای بزرگ پخش می‌شود و این برای ایران بزرگ ما کافی نیست. اگر ما آثار مناسب برای کودکان در شهرهای مرزی تولید نکنیم، باید به آن‌ها حق دهیم که جذب فرهنگ‌های دیگر شوند.  راستی اضافه کرد: دولت باید در این موضوع وارد شود و با استفاده از ناشران و نویسندگان با تجربه به یک اثر کامل برسیم که هویت ایرانی را به خوبی شرح دهد. ما به حمایت مراکز دولتی برای تولید و تدوین فرهنگ‌نامه نیازمندیم.  وی در پایان با بیان اینکه فرهنگ‌نامه‌ها نیازمند تحقیقات زیاد است، گفت: امروز کارکرد و توانایی تلفن همراه، تفاوت بسیاری نسبت به سال‌های قبل پیدا کرده ‌است. فرهنگ‌نامه باید مبتنی بر شرایط سال‌های زیست افراد باشد و به‌روز شود. این فرهنگنامه‌ها باید به گونه‌ای باشند که افراد در زمان‌های لازم به سراغش بروند و با اعتماد به نفس از آنها استفاده کنند.  سی‌ویکمین دوره هفته کتاب جمهوری اسلامی ایران با شعار آینده خواندنی است از بیست‌وسوم آبان‌ آغاز به کار کرد و تا سی‌ام آبان‌ ۱۴۰۲ به کار خود ادامه می‌دهد.

",arts,
320,"
به گزارش ایرنا، مراسم گرامیداشت روز کتاب، کتابخوانی و کتابدار ۲۴ آبان ماه ۱۴۰۲ در تالار وحدت برگزار شد. در این مراسم محمد مهدی اسماعیلی وزیر فرهنگ و ارشاد اسلامی، یاسر احمدوند معاون فرهنگی وزارت فرهنگ و ارشاد اسلامی، محمد باقر قالیباف رئیس مجلس شورای اسلامی، مهدی رمضانی دبیرکل نهاد کتابخانه های عمومی کشور، محمدرضا هراتی معاون توسعه کتابخانه ها و ترویج کتابخوانی نهاد و جمعی از کتابداران حضور داشتند و پیام رئیس جمهور به مناسبت گرامیداشت روز کتاب، کتابخوانی و کتابدار خوانده شد.

محمدمهدی اسماعیلی در مراسم گرامیداشت روز کتاب، کتابخوانی و کتابدار ضمن تقدیر از دست‌اندرکاران تولید، توزیع، انتشار و ترویج کتاب، گفت: در دولت مردمی پررونق‌ترین دوران حوزه‌های فرهنگ را سپری می‌کنیم. در سال ۱۴۰۱ فروش کتاب نسبت به سال گذشته ۲۴۷ درصد رشد داشته و در هشت ماه سال جاری هم رشد قابل توجهی داشته است. گام‌های مهمی را برای ارتقای کتاب و فرهنگ کتابخوانی برداشتیم و آخرین گام‌مان هم عضویت کتابفروش‌ها در صندوق هنر بود. صندوق هنر هم نزدیک به ۴۰ درصد رشد داشته است. حوزه فرهنگ امروز در یک شرایط مطلوب قرار گرفته است.

وزیر فرهنگ و ارشاد اسلامی ادامه داد: در این روزها دل‌ها داغ‌دار قصه پر غصه غزه است و هنرمندانمان هم در صحنه هستند. اما ما توقعمان بیشتر است که اصحاب هنر و رسانه در ایران اسلامی که پیشتاز مبارزه با صهیونیسم جهانی است بیشتر در حمایت از مردم غزه‌ بدرخشند. یک رژیم کودک‌کش در مقابل چشم جهانیان با وقاحت تمام کودکان را ذبح می‌کند. البته مقاومت حماسه آفرید و روز ۱۵ مهر در تاریخ ثبت شد. اتفاقی که در طول ۱۰۰ سال سابقه نداشته است.

اسماعیلی ضمن تقدیر از همکاران مجموعه نهاد کتابخانه های عمومی کشور گفت: از مسائل معیشتی و صنفی کتابداران عزیز در صحن ملی دفاع می کنم. الحمدلله ۱۵ درصدی که قولش را داده بودیم، انجام شد و انشاالله ما در دولت مسائل شما و حق مسکن را نیز حل می کنیم.

وی در خاتمه به قرائت پیام رئیس جمهور به مناسبت گرامیداشت روز کتاب، کتابخوانی و کتابدار پرداخت.







    محمدمهدی اسماعیلی وزیر فرهنگ و ارشاد اسلامی 
  



پیام رئیس جمهور به مناسبت گرامیداشت روز کتاب، کتابخوانی و کتابدار

بسم‏الله الرحمن الرحیم

«ن والقلم و مایسطرون»

هفته و روز «کتاب، کتاب‏خوانی و کتابدار» را به همه کسانی که دل در گرو کتاب و کتاب‌خوانی داشته و سهمی در اعتلای فرهنگ مکتوب ایران اسلامی دارند، صمیمانه تبریک می‏‌گویم.

بی ‏تردید کتاب از زیباترین و مهم‏ترین جلوه ‏های فرهنگ بشری است. شکوه این ارزش را باید در تابش آیات نورانی «اَلَّذی عَلَّمَ بِالقَلَم» و «ن والقلم و مایسطرون» جستجو کنیم که به قلم و کتاب و آنچه که از اندیشه می ‏تراود، اهمیت حیاتی قائل است. خداوند متعال به قلم و حرمتش سوگند یاد کرده و معجزه جاوید آخرین سفیر سعادت بشری را کتاب قرار داده است.

تأکیدات پیوسته مقام معظّم رهبری برای ترویج کتاب و کتاب‌خوانی و تشبیه «فرهنگ» به «فضایی که در آن تنفس می‌کنیم»، نقشه راه مهمی را ترسیم کرده است که امیدوارم با همیاری همه دست ‏اندرکاران، روز به‏ روز به تحقق آن نزدیک‌تر شویم تا فضیلت کتابخوانی به یک پویش فراگیر و ضرورت ملی تبدیل شود.

حوزه نشر به ‏عنوان یکی از مهم ‏ترین حوزه ‏های فرهنگی که با آگاهی و دانش جامعه ارتباط مستقیم دارد، نیازمند فضای آرام است؛ عرصه‏ ای که هرچه بیشتر مورد توجه قرار گیرد به همان میزان شاهد شکوفایی و رشد فرهنگی جامعه خواهیم بود. دولت مردمی برای پویایی حوزه فرهنگ و نشر، از ابتدای کار، نگاه تحولی به حوزه عمومیِ فرهنگ داشته است. ما عمیقاً بر این باوریم که فرهنگ عمومی در زمینه ارزش‌ها، عقاید و هنجارها، باید اساس برنامه‌ها و اقدامات دستگاه‌‎های فرهنگی باشد و همه آموزش‌ها و پژوهش‌ها در این مسیر قرار بگیرد. در این صورت است که شخصیت جوانان و نوجوانان عزیز ما، به‏ عنوان سرمایه‌های بالقوّه فرهنگی، ادبی، هنری و علمی، شکل گرفته و به فعلیّت می‌رسد.

امروز در میان تمامی ظرفیت‌های فرهنگی جمهوری اسلامی ایران، کتابخانه‌های عمومی جایگاه ممتازی دارند. رشد بیش از ۱۰ برابری تعداد کتابخانه‌های عمومی بعد از پیروزی انقلاب اسلامی، در کنار تجهیز فضای کتابخانه ‏ها، منجر به ارائه خدمات متنوع کتاب‌محور به گروه‌های مختلف اجتماعی در کشور شده است. لازم است مسئولان امر در ادامه این مسیر، برای بهبود خدمات با نگاه به تنوع فرهنگی کشور و نیازهای مردم همچنان به تلاش ‏های خود ادامه دهند. دولت نیز دسترسی عادلانه آحاد مردم به خدمات کتابخانه‌های عمومی را حق آنها می‌داند و برای احقاق آن از هیچ تلاشی دریغ نخواهد کرد.

خوشبختانه اکنون انگیزه و شور خدمت‌رسانیِ فرهنگی در میان مسئولان و دستگاه های حوزه فرهنگ و کتابخانه‌‎های عمومی بیش از گذشته وجود دارد و کوشش ‏های صادقانه آنان شایسته قدردانی است. از سایر ارکان فرهنگی کشور و دست‏اندرکاران و علاقه‏‏ مندان این حوزه نیز می‏ خواهم که با حضور همدلانه خود، بر این پویایی بیفزایند.

این‏جانب با قدردانی از برگزارکنندگان و شرکت‏کنندگان در این مراسم فرهنگی ارزشمند، توفیقات روزافزون همه دست‏اندرکاران حوزه کتاب و کتابخوانی را از درگاه خداوند متعال مسألت دارم.

سیدابراهیم رئیسی

رئیس جمهوری اسلامی ایران

دسترسی آسان به کتاب، سیاست دولت مردمی در راستای عدالت فرهنگی است

دبیرکل نهاد کتابخانه های عمومی کشور اظهار داشت: ۲۴ آبان، روز «کتاب، کتابخوانی و کتابدار»، سالروز درگذشت علامه سیدمحمدحسین طباطبایی است؛ بزرگ‌مردی که «تفسیر المیزان» یادگاری از او برای ما، نسل‌های آینده و غواصان حقیقت در اقیانوس قرآن کریم است. شأن قرآن مجید، که حافظی چون پروردگار جهانیان دارد، بالاتر و والاتر از چند کوشش بیهوده برای پوشاندن این خورشید است اما این حرکات می‌تواند تذکری برای ما مسلمانان و اهالی فرهنگ باشد تا با درکِ دقیق‌ترِ قیمت این گوهر، بهره‌برداری بهتری از آن داشته باشیم. محافل «قرآن و عترت» کتابخانه‌های عمومی (که در این مدت کوتاه به بیش از ۲۰۰ محفل در کشور رسیده است) می‌کوشند پیوندی با این کتاب مقدس برای انس بیشتر برقرار کنند؛ «طرح کتابت قرآن» توسط اعضای کودک و نوجوان، یک نمونه از آن است که در هفته کتاب در حال اجرا است.

مهدی رمضانی ادامه داد: نمی‌توان از کودکان و نوجوانان نام برد و از کودکان مظلوم و بی‌پناه غزه یاد نکرد. شهادت بیش از ۴۵۰۰ کودک بر اثر جنایات رژیم صهیونیستی، رخدادی نیست که بتوان به سادگی از کنار آن گذشت. حتما جنایت‌های این روزها و مقاومت برادران و خواهران ما در غزه، نتیجه قطعی پیروزی جبهه اسلام را در پی خواهد داشت.

رمضانی تصریح کرد: هفته کتاب و ۲۴ آبان، نوروز کتابخانه‌های عمومی است؛ فرصتی برای بازبینی سال گذشته و نگاه به روزهایِ در انتظار. حضور رئیس محترم جمهوری در مراسم سال گذشته، باعث توجه بیش از پیش رسانه‌ها و مسئولین به حوزه کتابخانه‌های عمومی و خدمات آن شد؛ راهبردی که در دو سال گذشته آن را پیگیری کرده‌ایم: «تغییر نگاه و رویکرد به کتابخانه‌های عمومی». چنانچه کتابخانه عمومی، با تعریف و نقش جدید خود به عنوان مرکز فرهنگی-اجتماعی محلی، از سوی مدیران و جامعه درک شود، راه برای حل مسائل ریشه‌دار این حوزه و ارتقای منزلت و بهبود معیشت کتابداران هموارتر می‌شود. همراهی نمایندگان محترم ولی فقیه به عنوان رئیس شورای فرهنگ عمومی و استانداران محترم در جایگاه رئیس انجمن کتابخانه‌های عمومی و حضور در برنامه‌های کتابخانه‌های عمومی و بهره‌برداری از چندین کتابخانه با حضور معاونین رئیس‌جمهوری و وزرا، شاهد دیگری از این تغییر نگاه است. دغدغه نمایندگان محترم مردم در مجلس شورای اسلامی در جهت تکمیل پروژه‌های کتابخانه عمومی و تجهیز و ارتقای کتابخانه‌های عمومی موجود نیز گواه دیگری بر این اهتمام است. در همین جا وظیفه خود می‌دانم از محمدمهدی اسماعیلی، وزیر محترم فرهنگ و ارشاد اسلامی و رئیس هیئت امنای کتابخانه‌های عمومی کشور، به خاطر درک ظرفیت شبکه گسترده کتابخانه‌های عمومی و توانایی کتابداران قدردانی کنم.

دبیرکل نهاد ادامه داد: دسترسی آسان به کتاب، سیاست دولت مردمی در راستای عدالت فرهنگی است که با دو بال کتابخانه مرکزی و کتابخانه سیار پیگیری می‌شود. نهضت تکمیل پروژه‌های نیمه‌تمام با استفاده از ظرفیت سفرهای استانی رئیس محترم جمهوری در جریان است؛ بهره‌برداری از ۲ کتابخانه مرکزی استانی، ۱ کتابخانه مرکزی شهرستانی و شتاب گرفتن سایر پروژه‌های کتابخانه مرکزی در استانها، از نتایج این اقدام است. اقدام دیگر توسعه شبکه کتابخانه‌های سیار است؛ کتابخانه سیار خدمت را به نزد مردم مناطق روستایی، صعب‌العبور و کم‌برخوردار برده و با برنامه‌های فرهنگی در نقطه خدمت مؤثر خواهد بود.







    از راست: یاسر احمدوند معاون فرهنگی وزیر فرهنگ و ارشاد اسلام، محمد باقر قالیباف رئیس مجلس شورای اسلامی و مهدی رمضانی دبیرکل نهاد کتابخانه های عمومی کشور 
  



هفته کتاب متعلق به قشر مهم فرهنگی، کتابخوان، کتابدار و کتاب دوست کشور است

معاون توسعه کتابخانه ها و ترویج کتابخوانی اظهار داشت: قبل از آغاز صحبتم اشاره می‌کنم به اصلی‌ترین مسئله جهان اسلام یعنی موضوع فلسطین که امروز در قلب ملت‌ها جای گرفته است. روزهایی که نبرد حق علیه باطل و حماسه بزرگ شکستن هیمنه صهیونیست های غاصب رخ می دهد. این روزها بشریت شاهد یکی از فجیع‌ترین جنایات نسل‌کشی تاریخ در سرزمین فلسطین و غزّه قهرمان است. ادای احترام می‌کنم به کودکان و غیرنظامیان شهید غزه؛ درود می فرستم به روح پاک شهدای مظلوم فلسطین و به امام عزیزمان که سالها قبل این نوید و امید، یعنی آزادی فلسطین، قبله اول ما مسلمین، را نهادینه کردند.

محمدرضا هراتی ادامه داد: در آغازین روزهای هفته کتاب هستیم. هفته ای که متعلق به قشر مهم فرهنگی، کتابخوان، کتابدار و کتاب دوست کشور است؛ البته حسب ماموریت و رسالت نهاد کتابخانه‌های کشور، همه ایام سال ما در ارتباط با موضوع کتاب و کتابخوانی است؛ اما این هفته توجه رسانه‌ها و مسئولین به کتاب، متفاوت است. به طور یقین ارتقای فرهنگ کتاب و کتاب‌خوانی، به کمک تخصص، توان و توجه همه همکاران و کتابداران دلسوز و دغدغه‌مندمان و یاری تمامی دستگاه‌ها، نهادها و همراهی آحاد جامعه ممکن و میسر می‌شود. امسال در راستای ترویج و عمومی‌سازی خواندن در بین همه گروه‌های اجتماعی، هم‌افزایی تمامی دستگاه‌های فعال در بحث کتابخوانی و تغییر مسئله مطالعه به خواندن، پیشنهادی در قالب «سند ملی ترویج خواندن» توسط نهاد به شورای فرهنگ عمومی ارائه شد که کلیات آن تصویب شده و کار کارشناسی آن در حوزه مربوطه ادامه دارد. در این سند تلاش شده تکالیفی قابل تحقق برای دستگاه ها در نظر گرفته شود.

دبیر هفته کتاب نهاد کتابخانه‌های عمومی کشور تصریح کرد: با نگاه دولت مردمی، اهتمام به پویایی «نهضت خواندن» و «توسعه خدمات بر پایه نیاز جامعه» اولویت نخست نگاه تحولی دولت سیزدهم به حوزه فرهنگ بوده است. دولت محترم در تحقق دو شعار اصلی توسعه عدالت فرهنگی و دسترسی آسان به کتاب، بطور جدی گام برداشته و نسبت به نهاد توجه ویژه داشته است. حمایت شخص رئیس جمهور محترم از حوزه فرهنگ و کتابخانه‌های عمومی که تبلور آن حضور ایشان در مراسم ۲۴ آبان سال گذشته بود، نهضت تکمیل، ساخت و بهره‌برداری از «کتابخانه مرکزی استان»؛ توسعه«کتابخانه سیار» و .... گواه عرایض بنده است. روندی که به برکت انقلاب اسلامی در همه عرصه‌ها آغاز و با شدت فزاینده‌ای در عرصه فرهنگ در این دولت دنبال می شود.







    محمدرضا هراتی معاون توسعه کتابخانه ها و ترویج کتابخوانی نهاد 
  



فعالان و برگزیدگان عرصه کتاب و کتابخانه های عمومی در سال ۱۴۰۲ معرفی شدند

در این آیین فعالان برگزیده عرصه کتاب در سال ۱۴۰۲ در مراسم گرامیداشت روز کتاب، کتابخوانی و کتابدار نهاد معرفی و تقدیر شدند و کارت عضویت سراسری کتابخانه های عمومی به محمدباقر قالیباف، رئیس مجلس شورای اسلامی اهدا شد.



برگزیدگان هفته کتاب نهاد در سال ۱۴۰۲ در گروه های انجمن استان و شهرستان، پیشکسوت و خدمتگزار، خیرین حقوقی، خیرین حقیقی، دبیر محفل ادبی، رابط فرهنگی، کتابخانه سیار، خدمات فراکتابخانه ای، فهرستنویس، قاضی، کتابخانه، کتابخوان، کتابدار، گروه های خاص، نمایندگان مجلس و آبادایران معرفی شده اند

",arts,
321,"
به گزارش ایرنا، محمدمهدی اسماعیلی با گرامیداشت سی‌ و یکمین دوره هفته کتاب جمهوری اسلامی ایران، به اهمیت هفته کتاب و توجه به قشر دانش‌آموز در توسعه فرهنگ کتاب‌ و کتابخوانی کشور اشاره کرد و اظهارداشت: خوشحالیم که امسال توانستیم هفته کتاب را با برپایی آیینی در مدرسه آغاز کنیم. امروز بیش از ۱۶میلیون دانش‌آموز در کل کشور مشغول تحصیل هستند که بزرگترین سرمایه فرهنگی جامعه ما محسوب می‌شوند.

وی گفت: اعتقاد داریم که در مسیر توسعه فرهنگ مطالعه در کشور باید جامعه هدف خود را در گسترش فرهنگ کتاب و کتابخوانی اولویت‌بندی کنیم و اکنون نیز اولویت اول ما دانش‌آموزان و آینده‌سازان کشور هستند. در واقع هر چقدر دانش‌آموزان با کتاب خواندن انس و الفت بیشتری داشته باشند حتما در آینده یک پدر و مادر و یک مسئول و مقام شایسته و خوبی در کشور خواهند شد اما اگر با مقوله کتاب و کتابخوانی فاصله داشته باشند اثرات نامطلوبی را برای آینده کشور به جای خواهد گذاشت.

اسماعیلی افزود: بنا داریم امسال بیشتر به مدارس برویم و به قشر کودک و نوجوان و به خصوص دانش‌آموزان بیشتر توجه کنیم؛ در همین راستا نیز همکاران ما در کانون پرورش فکری کودکان و نوجوانان از ابتدای سال، بیش از سه میلیون کتاب را به کتابخانه‌ها اهدا کردند و با اقداماتی که انجام دادیم، امیدواریم بتوانیم علاوه‌بر کتاب‌های درسی، کتاب‌های مورد نیاز دانش‌آموزان را در کتابخانه‌های مدارس تامین و تجهیز کنیم.

وزیر فرهنگ و ارشاد اسلامی از مساعدت وزیر صنعت، معدن و تجارت در زمینه تامین خودرو برای کتابخانه سیار همزمان با هفته کتاب تشکر و قدردانی کرد و گفت: کار مهمی که امسال در راستای گسترش و توسعه کتاب و کتابخوانی انجام دادیم این بود که از وزارت صمت درخواست کردیم خودروهایی را به کتابخانه‌های سیار اختصاص دهند. از وزیر صمت قدردانی و تشکر می‌کنم که با درخواست ما موافقت کردند.

اسماعیلی با بیان اینکه بنا داریم عدالت فرهنگی را از طریق افزایش تعداد کتابخانه‌های سیار پیش ببریم، اظهارداشت: در آغاز کار، تعداد کتابخانه‌های سیار ۲۵عدد بود که این رقم دو برابر شد. با همکاری دولت، تلاش می‌کنیم در راستای تحقق عدالت فرهنگی ظرف دو سال آینده ۵۰۰ کتابخانه سیار را تجهیز کنیم. این کتابخانه‌ها، کامیون، ون، مینی‌بوس، اتوبوس و سایر خودروهایی را که امکان تجهیز آن‌ها برای ارسال به مناطق روستایی، عشایری و مناطق کم‌برخوردار وجود دارد، شامل می‌شود.

سی‌ و یکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ماه آغاز به کار کرد و تا سی‌ام آبان‌ماه به کار خود ادامه می‌دهد.



",arts,
322,"
به گزارش گروه علم و آموزش ایرنا از شورای عالی انقلاب فرهنگی، حجت‌الإسلام والمسلمین عبدالحسین خسروپناه در این پیام نوشت: بدون شک مطالعه و فرهنگ کتاب‌خوانی، از مهمترین و پایدارترین شاخص‌های ارزیابی رشد و پیشرفت هر کشور است. از این منظر تاریخ پر افتخار ایران با وجود تمدن چندین هزارساله و مراکز متعدد علمی، فرهنگی و کتابخانه‌های معتبر و علما و دانشمندان بزرگ با آثار ارزشمند تاریخی، سرآمد ملل دیگر بوده و در عرصه فرهنگ و تمدن جهانی همواره درخشان است.

وی در این پیام عنوان کرد: موضوع مطالعه و فرهنگ کتابخوانی از جمله موضوعاتی است که طی سال‌های گذشته جزو مهمترین دغدغههای شورای عالی انقلاب فرهنگی قرار داشته و مصوبات و اسنادی در این خصوص تدوین و ابلاغ شده است: «سند نهضت مطالعه مفید» و نیز مجموعه راهبردها و اقدامات ملی «نقشه مهندسی فرهنگی کشور» با همین دغدغه تدبیر شده است. با وجود این به نظر می‌رسد هنوز نتوانسته‌ایم میان تولید و مصرف کتاب در کشور یک توازن پایدار ایجاد کنیم.

در این ادامه این پیام آمده است: این مساله با توجه به ملاحظات اجتماعی و فرهنگی ذیل، همت مضاعفی برای تقویت فرهنگ کتاب خوانی در کشور را اقتضاد می‌کند:

۱. کتاب یکی از مهم‌ترین ابزارهای فرهنگی بازنمایی میراث ادبی کشور است. یکی از مهم‌ترین کارویژه‌های فرهنگ ایجاد ارتباط قوی میان ملّت‌هاست و در این میان کتاب می‌تواند مرزهای سیاسی میان انسان‌ها را برداشته و چنین پیوندی را ایجاد کند. در این میان تأکید بر «نهضت ترجمه کتاب» از سوی مقام معظم رهبری به‌عنوان راهبرد دیپلماسی عمومی کشور می‌تواند این خلاء را در بازنمایی ایران در جهان جبران کند.

۲. اهمیت کتاب در هویت‌یابی کودکان و نوجوانان کشور: به نظر می‌رسد کیفیت مصرف فرهنگی در حوزه کتاب با نظام هنجاری جامعه فاصله گرفته است؛ بدین معنا که در حوزه کتاب کودک و نوجوان اساسا جریان نشر و محصولات فرهنگی متناسب با زیست‌بوم فرهنگی ما نیست. این در حالی است که پدیده‌های نوظهور در نسل کودک و نوجوان ما -که گران‌ترین سرمایه‌های انسانی کشورها محسوب می‌شوند- و چنانچه تدبیر مناسبی در حوزه نشر کتاب برای ایشان صورت نگیرد، چارچوب ذهنی ایشان توسط دشمنان فرهنگ ایران زمین به خطر خواهد افتاد.

۳. مضاف بر این شاهد هستیم وضعیت نشر در کشور مناسب نیست؛ یک بال مهم تولید کتاب بدون تردید صنعت نشر است؛ گرانی کاغذ و نبود سرمایه‌گذاری مولد در این صنعت در سال‌های گذشته باعث شده صنعت نشر از وضعیت مناسبی برخوردار نباشد. همچنین بسیاری از ناشران استانی تعطیل یا در حال تعطیلی هستند. تعطیلی ناشران استانی بدین معناست که وضعیت تولید دانش عمومی ایرانیان و همچنین دانش فرهنگی در استان‌های کشور کم رومق و کم‌فروغ شود.

خسروپناه در پایان این پیام تصریح کرد: نام‌گذاری هفته کتاب و کتابخوانی از سوی شورای عالی انقلاب فرهنگی هر چند اقدام مهمی است، اما بدون تردید جهت‌دهی و سیاست‌های حوزه مطالعه می‌تواند فرهنگ کتابخوانی را تبدیل به خصلتی آیینی و رسانه‌ای کند و اساسا کتاب را به زیست اجتماعی شهر و جامعه پیوند دهد.

به گزارش ایرنا، ۲۴ آبان ماه در تقویم ایران به نام روز کتاب و کتاب خوانی نامگذاری شده است. سی‌ویکمین دوره هفته کتاب جمهوری اسلامی ایران از ۲۳ تا ۳۰ آبان‌ماه برگزار می‌شود. 

",arts,
323,"
یاسر احمدوند در گفت‌وگو با خبرنگار کتاب ایرنا، درباره اظهار نظرهایی که در خصوص سامانه نظارت مردمی بر کتاب‌های منتشر شده انجام شده است، گفت: تعداد زیادی از افرادی که اظهارنظر کرده بودند، با کارکرد این سامانه و دلیل راه‌اندازی آن آشنایی کافی نداشتند. اما افرادی که سامانه را دیدند و با شیوه کار آن آشنا شدند تایید کردند که این سامانه می‌تواند به مساله کتاب، ناشران و وزارت فرهنگ و ارشاد اسلامی کمک کند.

هویت فردی که مطلبی را اعلام می‌کند روشن و معلوم است، در نتیجه ارائه گزارش غیردقیق یا ناشی از رقابت صنفی و تخریب افراد در این سامانه، مدیریت می‌شود

معاون فرهنگی وزارت فرهنگ و ارشاد اسلامی با تاکید بر اینکه سامانه نظارت مردمی، نظرهای مردم در حوزه کتاب را جمع‌آوری می‌کند، ادامه داد: مردم می‌توانند اظهارنظرهایشان درباره کتاب‌های مختلف را در این سامانه ارائه کنند. بخش نخست این سامانه راه‌اندازی شد که اگر مردم در کتابی موارد مغایر با مصوبه ۶۶۰ شورای عالی انقلاب فرهنگی دیدند بتوانند اعلام کنند. برای اعلام باید کد ملی و شماره تلفن همراه را در سامانه بارگذاری شود و هویت فردی که مطلبی را اعلام می‌کند روشن و معلوم است، در نتیجه ارائه گزارش غیردقیق یا ناشی از رقابت صنفی و تخریب افراد در این سامانه، مدیریت می‌شود.

به گفته او پیش از این گاهی افرادی با عناوین نامشخص به ناشر، نویسنده و وزارت فرهنگ و ارشاد اسلامی فشار می‌آوردند که این کتاب چرا مجوز گرفته است. فعالیت این سامانه راهکاری است برای افرادی که اعتراضی دارند تا در فضایی روشن، مشخص، با هویت و شناسنامه ارائه نظر کنند و با انتقادها و فشارها در فرآیند روشنی مواجه باشیم.

معاون فرهنگی وزارت فرهنگ و ارشاد اسلامی با اشاره به اینکه در نتیجه فعالیت سامانه نظارت مردمی، نظر افرادی نسبت به عملکرد یک کتاب اعتراض دارند در فضای مشخص تجمیع می‌شود، افزود: به نظرم این اقدام باعث می‌شود ناشران، نویسنگان و وزارت فرهنگ و ارشاد اسلامی در بعضی از مواضع با صحنه مبهم مواجه نباشد.







    یاسر احمدوند معاون فرهنگی وزارت فرهنگ و ارشاد اسلامی 
  



مجوز صادره از دفتر توسعه کتاب و کتابخوانی معتبر است

احمدوند با تاکید بر اینکه راه‌اندازی سامانه نظارت مردمی به دلیل بی‌اعتبار بودن مجوزهای وزارت فرهنگ و ارشاد اسلامی نیست، گفت: وزارت فرهنگ و ارشاد اسلامی و دفتر توسعه کتاب و کتابخوانی به عنوان دبیرخانه هیات نظارت، از مجوزهایی که توسط این دفتر صادر شده‌است، دفاع می‌کند، آن مجوز معتبر است مگر اینکه روشن شود، کتابی که منتشر شده با مجوزی که صادر شده، مغایر بوده است.

وزارت فرهنگ از مجوزهایی که توسط این دفتر صادر شده‌است، دفاع می‌کند

معاون فرهنگی وزارت فرهنگ و ارشاد اسلامی افزود: ممکن است ناشری از روی سهو یا عمد متنی را که مجوز گرفته، منتشر نکند و برای انتشار کتاب از متنی که مجوز ندارد، استفاده کند، کتاب در کتاب‌فروشی عرضه شود و به دست مردم برسد. گزارش‌ها در سامانه نظارت مردمی کمک می‌کند تا وزارت فرهنگ و ارشاد اسلامی مطلع شود که مغایرتی با مجوز صادر شده وجود دارد یا نه.

به گفته او ممکن است در نتیجه فعالیت سامانه نظارت مردمی بر کتاب‌های منتشر شده، نظارت عمومی بر فعالیت سالم نشر روی دهد و اگر افرادی با متنی از وزارت فرهنگ و ارشاد اسلامی مجوز می‌گرفتند اما از متن دیگری برای انتشار کتاب استفاده می‌کردند، نتوانند به این روش فعالیت ادامه بدهند.

احمدوند با اشاره به اینکه عملکرد ناشران در انتشار کتاب بعد از دریافت مجور پیگیری می‌شود، افزود: در سال گذشته مجبور به دعوت تعدادی از ناشران به هیات تخلف به دلیل تفاوت متن مجوز گرفته و متن منتشر شده شدیم. به این ناشران تذکر داده شد و موارد انضباطی برای آنان اعلام شد. به دلیل این نیاز بود که از مردم کتابخوان کمک گرفته شد.

ضرورت ارزیابی عملکرد وزارت فرهنگ و ارشاد اسلامی

احمدوند با تاکید بر اینکه یکی از دلایل راه‌اندازی سامانه نظارت مردمی ارزیابی عملکرد وزارت فرهنگ و ارشاد اسلامی است، گفت: اگر وزارت فرهنگ و ارشاد اسلامی کتابی را ارزیابی می‌کند، به آن مجوز می‌دهد، در این سامانه از مردم می‌پرسد تا درباره کتابی که مجوز دریافت کرده است، نظر دهند. این اقدام برای بهبود فعالیت‌های وزارت فرهنگ و ارشاد اسلامی است. ممکن است براساس گزارش مردم احساس کنیم ارزیابان در موضوعی توجه کافی نداشتند؛ در نتیجه اشکال‌ها و خلاهای موجود در فرایند نظارت را متوجه می‌شویم و می‌توانیم آن‌ها را تکمیل و رفع کنیم.

در این سامانه نویسندگان و پدیدآورندگان خوب شناسایی می‌شوند و به وزارت فرهنگ و ارشاد اسلامی برای خرید کمک می‌شود

معاون فرهنگی وزارت فرهنگ و ارشاد اسلامی با اشاره به اینکه بخشی از فعالیت سامانه نظارت مردمی به جمع‌آوری پیشنهادهای اهالی فرهنگ اختصاص دارد، ادامه داد: در این بخش آثار خوب معرفی می‌شوند. نظارت و مشارکت مردم صرفا در این نیست که اگر ایرادی در کتابی دیدند، اعلام کنند. ممکن است کتابی را بخوانند یا با کتابی آشنا شوند که قابل توصیه، ترویج و حمایت است، در بخشی از سامانه از این کتاب‌ها حمایت می‌شود. 

به گفته او در این بخش سامانه نویسندگان و پدیدآورندگان خوب شناسایی می‌شوند و به وزارت فرهنگ و ارشاد اسلامی برای خرید کمک می‌شود.

احمدوند با تاکید بر اینکه جمعی از نخبگان و کارشناسان در دفتر توسعه و کتابخوانی برای ارزیابی کتاب فعالیت می‌کنند، افزود: می‌توانیم از نظرهای مرمی هم در این حوزه استفاده کنیم. همانطور که در نظارت از نظر مردم استفاده می‌کنیم، می‌توانیم در حمایت هم نظر مردم را بگیریم و آن‌ها را مشارکت دهیم.

",arts,
324,"
به گزارش ایرنا از سازمان فرهنگی هنری شهرداری تهران، باغ کتاب تهران همزمان با هفته کتاب و کتاب‌خوانی برنامه‌های متنوعی برای گروه‌های سنی مختلف برگزار می‌کند. این برنامه‌ها شامل قصه‌گویی، کتاب‌خوانی، ساخت کاردستی، اوریگامی و نقد شعر و داستان نوجوان است که از روز چهارشنبه- ۲۴ آبان‌ماه- آغاز و تا روز جمعه- ۲۶ آبان‌ماه- ادامه خواهد داشت.

چهارشنبه ۲۴ آبان‌ماه؛ قصه‌خوانی و اوریگامی

در این روز فروشگاه کتاب کودک و نوجوان باغ کتاب با کتاب‌خوانی، قصه‌خوانی و اوریگامی میزبان کودکان و نوجوانان خواهد بود. در این رویداد که روز چهارشنبه از ساعت ۱۵ تا ۱۷ برگزار می‌شود، مخاطبان با همراهی تسهیل‌گران، کتاب و قصه می‌خوانند و در کنار هم اوریگامی می‌سازند.

پنجشنبه ۲۵ آبان‌ماه؛ یک روز جذاب برای کتاب‌خوان‌ها

در روز دوم از گرامی‌داشت هفته کتاب و کتابخوانی، برنامه قصه‌خوانی مخصوص پدران و فرزندان در فروشگاه کودک و نوجوان باغ کتاب برگزار می‌شود. همچنین در این روز کودکان با کمک کارشناسان، قصه‌های خود را خلق می‌کنند. این برنامه از ساعت ۱۱ تا ۱۳ در فروشگاه کتاب کودک و نوجوان برگزار خواهد شد.

در این روز کودکان می‌توانند تجربه متفاوتی از ساخت کتاب را برای خود رقم بزنند. این برنامه مخصوص گروه سنی خردسال و کودک است که در کنار هم ساخت کاردستی کتاب را یاد خواهند گرفت. زمان این رویداد، از ساعت ۱۳ تا ۱۵ در «پاتوق دخترونه» در ورودی اصلی باغ کتاب اعلام شده است.

همچنین برنامه‌های شعرخوانی، قصه‌خوانی، نمایش عروسکی و اوریگامی با حضور مصطفی رحمان‌دوست شاعر و نویسنده کتاب‌های کودک و مریم نشیبا گوینده رادیو و تلویزیون برپا می‌شود. این برنامه از ساعت ۱۵ تا ۱۷ در ورودی اصلی باغ کتاب تهران اجرا خواهد شد.

تولید کتاب شعر و قصه نوجوانان از دیگر محورهای برنامه هفته کتاب و کتاب‌خوانی در باغ کتاب است. در این برنامه که با حضور چهره‌های شناخته‌شده حوزه داستان‌، قصه، شعر و تصویرسازی نوجوانان برگزار می‌شود، نوجوانان می‌توانند اشعار و داستان‌های خود را در حضور کارشناسان برنامه بخوانند و نقد آن را بشنوند.

اسماعیل امینی نویسنده و شاعر و منوچهر اکبرلو نمایش‌نامه نویس و کارگردان به عنوان کارشناس در این برنامه حضور خواهند داشت. آثار مطرح شده در این برنامه در قالب یک کتاب منتشر خواهد شد.

 این برنامه روز پنجشنبه از ساعت ۱۸ تا ۲۰ در ورودی اصلی باغ کتاب تهران برگزار می‌شود.

جمعه ۲۶ آبان‌ماه؛ اختتامیه رویداد کتاب‌خوانی

باغ کتاب تهران روز جمعه- ۲۶ آبان ماه- میزبان گروه کتاب‌خوانی «بی‌کتاب‌ها» خواهد بود که در آن علاقه‌مندان به کتاب‌خوانی در کنار هم و به صورت گروهی کتاب خواهند خواند. این برنامه از ساعت ۱۵ تا ۱۷ در سالن شماره هشت باغ کتاب تهران برگزار می‌شود.

در پایان برنامه‌های هفته کتاب و کتاب‌خوانی باغ کتاب، مراسم اختتامیه در روز جمعه از ساعت ۱۸ تا ۲۰ در ورودی اصلی این مجموعه برگزار می‌شود.

در این مراسم یک کتاب شناخته‌شده با حضور نویسنده آن نمایش‌نامه‌خوانی خواهد شد و در ادامه برنامه، شرکت‌کنندگان با حضور یک نویسنده به کتاب‌خوانی خواهند پرداخت.

همچنین به مخاطبانی که از ۲۴ تا ۲۶ آبان‌ماه از فروشگاه بزرگسال باغ کتاب تهران کتاب خریده و فاکتور آن را در اختیار داشته باشند، به قید قرعه جوایزی اهدا خواهد شد.

باغ کتاب تهران در بزرگراه شهید همت، مسیر شرق به غرب، بعد از خروجی بزگراه حقانی، خروجی باغ موزه دفاع مقدس واقع شده است.

سی‌ و یکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم تا سی‌ام آبان‌ماه امسال برگزار می‌شود.



",arts,
325,"
به گزارش گروه علم و آموزش ایرنا از شورای عالی انقلاب فرهنگی، خسروپناه در مراسم رونمایی از کتاب حکمت و فقه حکمرانی گفت: برای تولید این اثر، علاوه بر منابع دینی، بیش از ۴۰۰ اثر مکتوب از منابع غربی که غالبا آمریکایی هستند و در موضوع حکمرانی نوشته شده اند، مورد مطالعه و نقد قرار گرفته است.

وی افزود: این کتاب حاصل بیش از ۵۰ جلسه علمی با موضوع حکمت و فقاهت حکمرانی در دو محور شناخت و نقد حکمرانی در غرب و شناخت و معرفی حکمرانی اسلامی است که با زحمت فرهیختگان جوان مدرسه حکمرانی اسلامی تنظیم نهایی و منتشر شده است.

خسروپناه ادامه داد: در این کتاب در کنار موضوعاتی مانند چیستی حکمرانی، نظریات حکمرانی در غرب و معرفی سبک و انواع حکمرانی، مبانی و اهداف حکمرانی بر اساس منابع دینی و اصول حکمرانی حِکمی و موضوع حکمرانی ولایی تشریح شده است. این کتاب اولین اثر به زبان فارسی در موضوع حکمرانی اسلامی است که منتشر شده و لازم است به زبان‌های مختلف ترجمه و به جهان اسلام عرضه شود.

دبیر شورای عالی انقلاب فرهنگی بیان کرد: نسبت حکمرانی و حکومت داری نسبت عموم و خصوص من وجه است و به عنوان یک علم میان رشته‌ای، نسبت‌هایی با علومی مانند مدیریت و علوم سیاسی دارد. این علم یک عنوان یک موضوع جدید شناخته شده که حدود ۴۰ سال پیش، غرب فعالیت‌های درباره آن آغاز کرد و در ۲۰ سال گذشته، رشد فوق العاده‌ای در این زمینه داشته است.

 وی با تأکید بر اهمیت موضوع حکمرانی و فناوری علمی مرتبط با حکمرانی اظهار داشت: در حوزه فعالیت‌های نرم و سخت، موضوع هوش مصنوعی به ویژه هوش مصنوعی کوانتومی مهمترین فناوری است و در حوزه فناوری‌های اجتماعی، موضوع حکمرانی مهمترین فناوری است. متأسفانه در این موضوع خیلی عقب هستیم و لازم است با سرعت بیشتر از راه‌های میانبر برای رسیدن به مقصد نهایی استفاده کنیم. غربی‌های در این حوزه با مبانی و بنیان‌های فلسفی خودشان، کارهایی انجام داده‌اند که قابل نقد است. ما نیز بنیان‌ها و مبانی حِکمی، همچنین مبانی فقهی عظیمی داریم که لازم است با باز تولید آنها، مبانی و نظریه‌های حکمرانی تولید شود که این موضوع نیازمند تلاش‌های علمی فراوان است.



با تساهل‌گری نمی‌توان نظریه‌پردازی در حوزه حکمرانی داشت  دبیر شورای عالی انقلاب فرهنگی با اشاره به اینکه با تساهل‌گری نمی‌توان نظریه‌پردازی کرد، گفت: موضوع تسهیل‌گری از موضوعاتی است که باید درتولید نظریه های حکمرانی مورد توجه قرار گیرد. شناخت کامل مبانی غربی و نظریه‌های حکمرانی در غرب نیز باید مورد توجه جدّی قرار گیرد تا تکذیب بلاتصوّر نکنیم، روشن است که بدون این شناخت، امکان تدوین صحیح نظریه حکمرانی اسلامی وجود ندارد.

 مولف کتاب حکمت و فقه حکمرانی با تشکر از نقش مدرسه حکمرانی وابسته به دانشگاه دفاع ملی در برگزاری جلسات علمی و تدوین نهایی این اثر گفت: تأسیس مدرسه حکمرانی یک تصمیم حکیمانه و نامگذاری آن به عنوان مدرسه شهید بهشتی، یک رزق بینشی بوده که به حمدالله انجام شده، موضوع حکمرانی یک نیاز ضروری کشور است، این مرکز هم اکنون به بلوغ خوبی از نظر علمی و اجرایی رسیده است و لازم است این مجموعه با استقلال بیشتری به فعالیت‌های خود ادامه دهد. دستاوردهای علمی این مجموعه، می‌تواند به‌عنوان عقبه فکری و بنیادین شورای عالی انقلاب فرهنگی مورد استفاده قرار گیرد.



   سردار احمدی مقدم، رییس دانشگاه عالی دفاع ملی نیز در این مراسم با اشاره به تجربه ۴۰ سال حکومت داری در نظام اسلامی گفت: موضوع حکمرانی و حکومتداری، امری پیچیده، متنوع است که دائما در حال صیروت و تغییر است، بر همین اساس نیز اگر بتوانیم مانند فقه عبادی، نسخه ای در قالب فقه حکومتی و حکمرانی تدوین کنیم کار شایسته ای است. در اندیشه های غربی، نگاه به انسان حداکثر تا زمان مرگ اوست و برای آینده و رساندن او به خداوند برنامه ندارد، ولی وظیفه حکومت اسلامی، علاوه بر کارکردهایی مانند خدمات عمومی، ایصال الی المطلوب و رساندن انسانها به کمال نهایی آنهاست. بنابراین بنیان های متفاوتی میان اندیشه غربی و اندیشه های الهی وجود دارد و تفاوت در این بنیان ها، امکان استفاده از روش های غربی برای تدوین حکمرانی دینی را منتفی کرده است.  وی با اشاره به اینکه بیشترین محتوای مرتبط با حکمرانی و مدیریت اسلامی توسط رهبر انقلاب تولید شده است، گفت : لازم است برای تولید نظریه در موضوع حکمرانی اسلامی، مبانی، روش، مکتب و نظریه های دینی تولید شود که انتشار این کتاب، گام اولیه در این حرکت است و امیدواریم این حرکت، گامی به سوی تمدن بزرگ اسلامی باشد.

مراسم رونمایی از کتاب حکمت و فقه حکمرانی تالیف عبدالحسین خسروپناه، به‌عنوان اولین کتاب فارسی در موضوع حکمرانی اسلامی، همزمان با گرامیداشت روز کتاب و کتابخوانی صبح امروز چهارشنبه ۲۴ آبان در مدرسه حکمرانی شهید بهشتی وابسته به دانشگاه عالی دفاع ملی با حضور سردار احمدی مقدم، ریاست دانشگاه و دیگر اعضای هیات علمی این دانشگاه برگزار شد.

",arts,
326,"
به گزارش ایرنا، کتاب «مادران میدان جمهوری»، تلاش جمعی از زنان و مادران سبزواری برای نمایش الگوی سوم زن در انقلاب اسلامی است. این کتاب در برگیرنده فعالیت‌های انتخاباتی گروه «مادرانه سبزوار» است که در انتخابات ریاست جمهوری سال ۱۴۰۰ با حضور در کوچه‌ها، بوستان‌ها، مساجد و سایر مکان‌های عمومی مردم را برای حضور در پای صندوق‌های رأی دعوت می‌کردند. این دعوت در قالب‌های مختلفی از جمله گفت‌وگوهای چهره به چهره، تلفنی، فعالیت‌های مجازی، تولید بروشور و... صورت می‌گرفت.

در بخشی از این کتاب می‌خوانیم: «...بعد از یکی دو بار سلام کردن، بالاخره به چشم‌شان آمدیم و جواب‌مان را دادند. اجازه گرفتیم و نشستیم. دوستم خسته از مقدمه چینی‌های صبح تا حالا توی جلسه‌های مختلف، یک راست رفت سر اصل مطلب! با همان صدای گرفته‌اش گفت: «نظرتون راجع به انتخابات چیه؟»



خانمی که چند قدم دورتر ازش نشسته بود با عصبانیت گفت: «هر کس رأی بده احمقه!» خانم دیگری که کنارش مشغول تخمه شکستن بود گفت: «برنج کیسه‌ای ۳۰۰تومنه. برای چی رای بدیم؟»

در میانه این موج‌های منفی یکی‌شان گفت: «چرا رأی ندیم حق‌مونه.» زن جوان کناری‌اش دنباله حرفش را گرفت و گفت: «ما مستأجریم بچه کوچیک داریم، کلی پول پوشکشه. ولی صاحب خونه‌م آدم خوبیه اجاره رو زیاد نکرده. همه که بد نیستن.»

انگار به دوجبهه تقسیم شده بودند. یکی این طرفی‌ها می‌گفتند و یکی آن طرفی‌ها. ما هم نشسته بودیم و گوش می‌کردیم. دیگر بحث داشت بالا می‌گرفت...»

کتاب «مادران میدان جمهوری» در ۲۰۸ صفحه، شمارگان یکهزار نسخه توسط انتشارات «راه یار» منتشر شده است.

",arts,
327,"
به گزارش ایرنا، سه کتاب در زمینه آنکولوژی متشکل از آخرین تحقیقات و پیشرفت‌های دنیا با حضور سیدحیدر محمدی معاون وزیر بهداشت و رییس سازمان غذا و دارو و حجت‌الاسلام سیدمحمدرضا میرتاج‌الدینی رئیس فراکسیون راهبردی مجلس شورای اسلامی به مناسبت هفته کتاب در کنفرانس ملی عدالت در نظام سلامت در دانشکده داروسازی شهیدبهشتی رونمایی شد.

این کتاب‌ها شامل پاتوژنز مولکولی لوسمی میلوئیدی مزمن، لوسمی میلوئید مزمن و کروموزوم فیلاد لفیا با ترجمه دکتر صدرا برهانی است.

دکتر صدرا برهانی اظهارداشت: در این سه اثر آخرین تحقیقات و پیشرفت‌های دنیا و نحوه شناسایی، درمان و پیشگیری و داروهای تازه در زمینه بیماری لوسمی در زمینه آنکولوژی آخرین تحقیقات به روز دنیا را جمع آوری و با هدف کمک به محققان و پزشکان سرطان شناسی منتشر کردم. 

وی افزود: این کتاب‌ها نخستین دایره المعارف مربوط به آنکولوژی است. 

دکتر برهانی بیان کرد: خواننده با مطالعه این کتاب‌ها دانش‌های جدید برای پیشگیری از بروز این بیماری را یاد می‌گیرد و نحوه مراقبت از بیماران را برای کمک به ادامه زندگی دریافت می‌کند.



",arts,
328,"
به گزارش ایرنا از روابط عمومی حوزه هنری، فراخوان نخستین رویداد ملی لالایی با عنوان «گهواره» شهریورماه امسال در دو بخش «جمع‌آوری و ارسال لالایی‌های اقلیمی» و «سرایش لالایی» با محوریت لالایی‌های اقلیمی، شخصی و لالایی مادران شهدا منتشر شد.

این رویداد در واحد قصه و روایت حوزه هنری کودک و نوجوان با بیش از یک‌سال تحقیق و پژوهش به‌منظور پر کردن خلأ ارتباطی جامعه با قالب ادبی و تاثیرگذار لالایی برنامه‌ریزی شده است.

گهواره در نظر دارد تا با هدف دستیابی به راه‌حلی برای ایجاد ارتباط موثر با قالب لالایی و تاثیرگذاری لالایی بر جامعه، مفاهیمی از قبیل «توصیف آینده روشن و آرمان‌شهر»، «ترسیم زیبایی‌ها جهان پس از ظهور»، «امید و آرزو و رویای ایران قوی»، «انتقال ارزش‌های دینی و ملی»، «معرفی قهرمان‌های دینی، بومی و ملی» و «ترویج روحیه پهلوانی و رفتار قهرمانانه» را از طریق این قالب و از سنین کودکی به بچه‌ها منتقل کند.

این رویداد داوران خود را به شرح زیر معرفی کرد:

غلامرضا بکتاش

بکتاش شاعر کودک و نوجوان است دارای مدرک تحصیلی کارشناس‌ارشد ادبیات فارسی است. وی دارنده بیش از ۴۰ عنوان مجموعه شعر کودک و نوجوان است و برگزیده ۱۰ها کنگره ادبی ملی و بین‌المللی است.

محسن رضوانی

رضوانی فعال حوزه نشر کتاب کودک در جهان عرب است و دکتری زبان و ادبیات فارسی دارد. وی هم‌اکنون نیز دانشجوی دکتری مطالعات ترجمه عربی است. رضوانی نویسنده، شاعر و مدرس دانشگاه در حوزه آموزش زبان فارسی به غیرفارسی‌زبانان است و مترجم بیش از ۱۰ عنوان کتاب کودک از فارسی به عربی و برعکس است. 



کمال شفیعی

شفیعی شاعر و نویسنده حوزه کودک و نوجوان است و دارای مدرک تحصیلی کارشناس‌ارشد روانشناسی بالینی است. وی بیش از ۱۵ عنوان کتاب چاپ‌شده دارد و فعال و پژوهشگر حوزه ادبیات است.

حسنا افشاری

افشاری یکی از فعالان و پژوهشگران حوزه کودک و رسانه است که در رشته روانشناسی کودک کارشناسی‌ارشد دارد و روانشناس و درمانگر کودک است.

فراخوان ملی گهواره با موضوع لالایی به‌ واسطه دوره‌های آموزشی خود منجر به تولید لالایی‌هایی با موضوع‌های گوناگون خواهد شد که پس از فرآوری این تولیدات در قالب‌های گوناگون، آنها را به دست جامعه مخاطب خود یعنی مادران و کودکان می‌رساند. آثار تولیدی در قالب‌های گوناگون پادکست، کتاب یا نماهنگ منتشر می‌شوند. هچنین قرار است تا نرم‌افزاری تولید شود که لالایی‌های تولیدی در آن در دسترس مخاطبان قرار گیرد.

اختتامیه این رویداد ۲۷ آبان‌ ماه از ساعت ۱۵ تا ۱۷ در سالن مهر حوزه هنری برگزار می‌شود. 

",arts,
329,"
مریم حسینی در گفت‌وگو با خبرنگار کتاب ایرنا، با اشاره به اینکه هر چه رویدادهای حوزه کتاب در طول سال بیشتر باشد، توجه به کتاب و مطالعه افزایش می‌یابد، گفت: برگزاری این رویدادها و حضور ناشران و نویسندگان و آشنایی مردم با حوزه نشر، می‌تواند در ترویج کتابخوانی در جامعه مفید باشد.

او با تاکید بر اینکه روایت روند شکل‌گیری یک کتاب و آفرینش آن می‌تواند در نزدیک کردن مردم به کتاب موثر باشد، ادامه داد: یک کتاب نوشته و چاپ می‌شود، در حالی که عموم مردم اطلاعی از مراحل تولید و نشر آن، مثل انواع ویراستاری‌ها، صفحه‌آرایی‌ها، چاپ و… ندارند. هرچه این مراحل و مسائل برای مردم روشن‌تر شود، گرایش آن‌ها به کتاب بیشتر و قوی‌تر خواهد بود.







   مریم حسینی نویسنده و عضو هیات علمی دانشگاه الزهرا(س)
  



فضای مجازی می‌تواند کتاب را فارغ از شکل فیزیکی آن در سبد مطالعه جامعه قرار دهد. ترغیب مردم به خواندن کتاب‌های الکترونیکی، گوش دادن به پادکست از شیوه‌های جدید مطالعه است

نویسنده کتاب درباره زندگی، احوال و آثار جنید بغدادی اضافه کرد: لازم است آموزش‌های مرتبط با کتاب و مطالعه گسترده‌تر از محدوده کتاب کاغذی صورت گیرد و صورت‌های جدید مطالعه هم مورد تاکید و توجه قرار بگیرد. به نظر می‌رسد فضای مجازی موقعیت مناسبی برای آموزش این مسائل و رویکردها است. البته صدا و سیما هم می‌تواند نقش موثری در این زمینه‌ها داشته باشد.

استاد دانشگاه و عضو هیئت علمی دانشگاه الزهراء گفت: فضای مجازی می‌تواند کتاب را فارغ از شکل فیزیکی آن در سبد مطالعه جامعه قرار دهد. ترغیب مردم به خواندن کتاب‌های الکترونیکی، گوش دادن به پادکست که خصوصا در بسیاری از راننده‌ها اثرگذار بوده، از شیوه‌های جدید و خوب مطالعه است.

حسینی ضمن ارائه پیشنهاد راه‌اندازی کتابخانه‌ در فضای مجازی گفت: نهادهای مختلف که وظیفه ترویج کتاب و کتابخوانی را بر عهده دارند باید سایت‌های فعالی داشته باشند و آثار مورد نیاز مخاطبانشان را در دسترس آن‌ها قرار دهند.

سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم آبان‌ماه آغاز به کار کرد و تا سی‌ام آبان‌ماه ۱۴۰۲ به کار خود ادامه می‌دهد.

",arts,
330,"
به گزارش ایرنا، شاعران می‌توانند، آثار خود را با موضوع حماسه طوفان‌ الاقصی و ایستادگی و اقتدار ملت فلسطین در برابر تهاجم صهیونیست‌ها تا آخر آبان‌ماه جاری به دبیرخانه این کنگره ارسال کنند.

به شاعرانی که اشعار برتر با رویکردی حماسی سروده باشند هدایای ارزنده‌ای اهدا می شود.

علاقه مندان به حضور در این کنگره سراسری، تا ۱۰ آذرماه سال جاری فرصت دارند آثار خود را بفرستند.

",arts,
331,"
به گزارش گروه علم و آموزش ایرنا از مرکز اطلاعات علمی جهاد دانشگاهی، جدیدترین مقاله‌ نمایه شده در پایگاه مرکز اطلاعات علمی جهاددانشگاهی (SID) با موضوع کتاب و کتابخوانی، مقاله‌ی «سرمایه فرهنگی و ذائقه فرهنگی مصرف کتاب در میان شهروندان شهر تهران» است که با همکاری ۶ نویسنده در مجله مطالعات فرهنگ – ارتباطات منتشر شده است.

در این مقاله چنین ذکر شده که اهمیت کتابخوانی، از اجزای مهم در توسعه به‌خصوص توسعه اقتصادی است. این مقاله با هدف تحلیل رابطه سرمایه فرهنگی و ذایقه فرهنگی شهروندان شهر تهران در زمینه مصرف یا مطالعه کتاب انجام شده است. روش انجام این مقاله به‌صورت پیمایشی (پرسشنامه) است. جامعه آماری این مقاله شهروندان بالای ۱۵ سال شهر تهران با روش نمونه‌گیری تصادفی خوشه‌ای در پنج ناحیه شمال، جنوب، غرب، شرق و مرکز بوده است.

این مقاله به این نتیجه می‌رسد که هرچقدر سرمایه فرهنگی بیشتر باشد، ذائقه فرهنگی آن‌ها نیز در انواع مختلف کتب (کلیات، اجتماعی، دین، فلسفه و روان‌شناسی، تاریخ و جغرافیا، هنر، سرگرمی و ورزش، ادبیات، فنون، علوم و زبان) بیشتر، متفاوت یا متنوع خواهد بود.



تجزیه و تحلیل مقالات جدید علمی فارسی با موضوع کتاب و کتابخوانی



جدول ۱، جدیدترین مقالات فارسی مرتبط با کتاب و کتابخوانی را نشان می‌دهد. براین اساس ۶ مقاله‌ی عنوان شده در جدول ۱ به‌ترتیب جدیدترین مقالات فارسی مرتبط با کتاب و کتابخوانی هستند.



برای دسترسی به لینک مقالات جدید با موضوع کتاب و کتابخوانی به پیوست یک در انتهای گزارش مراجعه شود.



جدول ۱. مقالات فارسی جدید با موضوع کتاب و کتابخوانی:









تجزیه و تحلیل مقالات پربازدید علمی فارسی با موضوع کتاب و کتابخوانی



جدول ۲، مقالات فارسی با موضوع کتاب و کتابخوانی که بیشترین بازدید را داشته‌اند، نشان می‌دهد. براین اساس ۱۰ مقاله‌ی عنوان شده در جدول ۲ به‌ترتیب پربازدیدترین مقالات فارسی مرتبط با کتاب و کتابخوانی هستند.



 جدول ۲. مقالات فارسی پربازدید با موضوع کتاب و کتابخوانی:





کلمات کلیدی مقالات فارسی با موضوع کتاب و کتابخوانی

کلمات کلیدی عصاره هر مقاله است و نویسنده موضوعات مقاله خود را در کلمات کلیدی نشان می‌دهد.

شکل یک، کلمات کلیدی به‌کار رفته در مقالات فارسی با موضوع کتاب و کتابخوانی را نشان می‌دهد.

براین اساس «دانش آموزان»، «مطالعه آزاد» و «کتابخانه» پرتکرارترین کلمات کلیدی به‌کار رفته در مقالات فارسی مرتبط با کتاب و کتابخوانی هستند.





شکل ۱. کلمات کلیدی به‌کار رفته در مقالات فارسی با موضوع کتاب و کتابخوانی:







پیوست یک. برای ورود به صفحه مقالات جدید با موضوع کتاب و کتابخوانی روی عنوان مقاله کلیک کنید.

* سرمایه فرهنگی و ذائقه فرهنگی مصرف کتاب در میان شهروندان شهر تهران

* گونه شناسی کتاب صوتی به مثابه هنر شنیداری در عصر رسانه های نو

* تحلیل سبک های طراحی رابط کاربری در اپلیکیشن های فرهنگی ایرانی (کتابخوانی)

* پژوهشی پیرامون عوامل موثر در انتخاب قطع کتاب تصویری کودک و نوجوان در ایران (بر اساس معیارهای مربیان)

* تحلیل و بررسی اندیشه های تعلیمی گیسودراز

* آشنایی ایرانیان دوره قاجاریه با دستاوردهای فرهنگی آمریکا و تلاش برای الگوپذیری از آنها (نمونه موردی: کتاب و کتابخوانی)

",arts,
332,"
به گزارش ایرنا از سازمان دارالقرآن الکریم حسین تقی پور امروز، سه شنبه ۲۳ آبان گفت: سازمان دارالقرآن الکریم در راستای گسترش فعالیت های آموزشی و گفتمانی در حوزه سبک زندگی قرآنی، برنامه های مختلف و متنوعی پیش بینی کرده است که عمده این فعالیت ها با حضور و مشارکت اقشار مختلف مردم به ویژه تشکل ها و موسسات قرآنی مردم نهاد در سراسر کشور برگزار می شود.

وی افزود: در چند سال اخیر موضوع سبک زندگی قرآنی به صورت جدی در دستور کار سازمان دارالقرآن الکریم قرار گرفت که شاهد نتایج و برکات این طرح در مجموعه هایی که آن را برگزار کرده اند، بوده ایم.

تقی پور اضافه کرد: درباره سبک زندگی که موضوعی تمدنی است، در مواجهه با نظام لیبرال دمکرات غرب هستیم که در این نوع از تفکر غربی که برگرفته از مبانی اومانیستی (اصالت انسان) است، ساحت و ساختار وجودی انسان را در دنیا و عالم ماده تعریف می کند. در این سبک زندگی تمام هدف غایی انسانی، تمتع از دنیا و ارضا کردن امیال حیوانی خود است. لذا آنچه که دربحث سبک زندگی اهمیت بیشتری دارد، مباحث نظری و معرفتی این حوزه است و تا زمانی که اندیشه و نظام فکری فرد بر پایه منابع و مبانی اسلامی یعنی قرآن، عترت و عقل سلیم شکل نگیرد، سبک زندگی مورد تایید اسلام محقق نمی شود.

وی ادامه داد: با توجه به اهمیت و ضرورت پرداخت جدی به مباحث معرفتی سبک زندگی قرآنی، این مهم بعد از بررسی های کارشناسانه توسط اساتید و نخبگان این حوزه، برنامه محوری و محتوایی سازمان دارالقرآن الکریم در بحث سبک زندگی بر مبنای کتاب طرح کلی اندیشه اسلامی در قرآن از آثار رهبر معظم انقلاب قرار گرفت که این کتاب از اقدامات مهم و موثر مقام معظم رهبری در راستای احیای تفکر اسلامی و بازگوکننده پایه‌های فکری برای ایجاد یک نظام اسلامی است.



معاون سازمان دارالقرآن الکریم افزود: از مهمترین ویژگی های این اثر می توان به ارائه نمایی از اندیشه اسلامی به جهانیان، ارائه نگاهی جامع از تفکر توحیدی با در نظر داشتن شئون مختلف زندگی بشر، ارائه نگاهی نو به مفاهیم دینی همچون ولایت، هماهنگی مباحث کتاب با سیره سیاسی - مبارزاتی امامان(ع) برای برقراری حکومت اسلامی، توجه کتاب به درد اصلی جوامع بشری و مسلمانان یعنی ضعف ایمان و همچنین آموزش شیوه تدبر و تعمق در قرآن به مخاطبان یاد کرد.

وی اضافه کرد: در کنار مباحث نظری و معرفتی سبک زندگی بر مبنای کتاب طرح کلی اندیشه اسلامی در قرآن، دوره ها و کارگاه های آموزشی متعددی در موضوع های مختلف سبک زندگی قرآنی همچون زن، خانواده، حجاب و عفاف، فرزند آوری، خودشناسی و خودسازی و رابطه درمانجویانه با قرآن از سوی این سازمان طراحی شده که بسیاری از این دوره های و کارگاه ها اکنون در سراسر کشور در مرحله اجرا قرار دارد.

تقی پور ادامه داد: این سازمان علاوه بر بهره مندی از کتاب طرح کلی اندیشه اسلامی در قرآن، منابع و متون آموزشی دیگری همچون کتاب های ارتباط انسان با خدا، ارتباط انسان با قرآن و عترت علیهم السلام، ارتباط انسان با خود و سایر انسان ها، ارتباط انسان با جهان هستی و کتاب های کارگاه موضوعی مثل زن، خانواده و ازدواج را تهیه و تالیف کرده که در اختیار مخاطبان دوره ها و کارگاه های آموزشی قرار می گیرد.

وی در پایان تصریح کرد: در مجموع در سال جاری بیش از ۵۰۰ کارگاه، دوره آموزشی و تربیت مربی سبک زندگی توسط این سازمان پیش بینی شده که امید است این اقدامات گام هایی در راستای تحقق سبک زندگی قرآنی در جامعه شود.

",arts,
333,"
مصطفی خرامان در گفت‌وگو با خبرنگار کتاب ایرنا اظهار کرد: بعد از آنکه فکر اولیه در ذهن نویسنده شکل گرفت، باید در مورد روش‌های نوشتن، زاویه دید راوی و غیره فکر شود.

نویسنده کتاب «شبگرد ناشی» تصریح کرد: هر سوژه در پشت خود کلی اتفاق را به همراه دارد. شما در جایگاه نویسنده با دیدن هر سوژه‌ای بایستی ذهن پرسش‌گر خود را به کار بیندازید. مثلاً اگر دیدید که دختری دسته گلی را، به سطل آشغال انداخت؛ مجموعه‌ای از سوال‌ها در ذهن‌تان شکل بگیرد. در داستان‌های فانتزی که امکان وقوعش در جهان عادی امکان‌پذیر نیست؛ ما باید به قدری ماهرانه بنویسیم که این داستان تخیلی، کاملاً واقعی به نظر برسد.

نویسنده کتاب «فرشته‌ها از کجا می‌آیند؟» تاکید کرد: ایده‌ها در داستان‌نویسی مهم اند. داستان باید به گونه‌ای نوشته و طراحی شود که برای هر چرای آن، پاسخی در خور داشته باشد. بعد از آنکه ایده و فکر اولیه در ذهن نویسنده شکل گرفت؛ او باید زاویه دید خود را، انتخاب کند و راوی داستان را. آیا داستان ما با اول شخص جذاب‌تر می‌شود یا دوم شخص و یا راوی دانای کل؟ به هر حال ما باید قبل از اینکه وارد فضای داستانمان شویم؛ به بسیاری از مسائل مثل شخصیت‌های آن فکر کنیم.

وی با بیان اینکه هر داستانی، جهان‌بینی خاص خود را، دارد، تصریح کرد: حوادث و شخصیت‌های داستان باید حول محور حل مشکل شخصیت اصلی داستان شکل گیرد. مثلا داستان «کدو قلقله زن» را به خاطر بیاورید. شخصیت اصلی این داستان پیرزن است. پیرزنی که می‌خواهد به خانه دخترش برود اما برای رسیدن به این هدف با مشکلی مواجه است و آن مشکل وجود حیوان‌های مختلفی است که می‌خواهند او را بخورند. راه حل پیرزن چیست؟ پیدا کردن «کدوی قلقله زن».

نویسنده کتاب «نقاش پاوه» افزود: یعنی داستان ما، باید شخصیت اصلی داشته باشد و که با مشکلاتی مواجه است و برای حل مسئله این شخصیت اصلی است که داستان شکل می‌گیرد و در پایان داستان این شخصیت اصلی است که با عملکرد خود متحول می‌شود. بنابراین در کنار پیدا کردن موضوع و ایده مناسب، شخصیت‌پردازی حائز اهمیت است.







    مصطفی خرامان نویسنده 
  



داستان‌های پلیسی باید منطق داشته باشند

خرامان گفت: پیدا کردن راه حل، برای حل مشکل داستان، خلاقیت نویسنده را نشان می‌دهد. رمان‌نویسِ خوب، کسی است که در درجه اول بتواند داستان کوتاه موفقی را خلق کند و کسی می‌تواند داستان پلیسی جالب و خواندنی را بنویسد که پیش‌تر در بحث رمان و رمان‌نویسی به تسلط رسیده باشد.

وی یادآور شد: ما، در داستان‌های رئال می‌توانیم در اول داستان به خواننده بگوییم که چه اتفاقی می‌خواهد بیفتد اما در داستان‌های پلیسی نه. داستان‌های پلیسی باید منطق داشته باشند. شخصیت‌های داستان پلیسی الزاما برای کنشی که انجام می‌دهند مثل دزدی یا قتل باید انگیزهای داشته باشند. یعنی جنبه رئال این داستان‌ها، از خود داستان‌های رئال هم باید واقعی‌تر باشد و هر اتفاقی در آن الزاما با انگیزهای شکل گیرد. همچنین داستان‌های جنایی نباید فانتزی باشند و اگر به این سمت حرکت کنند، دیگر پلیسی نیستند و در سبک وحشت قرار می‌گیرند.

نویسنده کتاب «به سوی پیروزی» تاکید کرد: جغرافیای داستان در این سبک خیلی مهم است. بنابراین ما باید در حین توصیف‌ها، مکان داستان را، هم بگوییم. البته این کار باید با ظرافت انجام شود. مثلا یکی از شخصیت‌های داستان می‌پرسد؛ چرا این همه جیگرکی اینجاست؟ نفر دوم می‌گوید: خوب اینجا قبلا کشتارگاه بوده. اگر در طی داستان جواب چراها و سوال‌ها پاسخ داده نشود، در واقع پیرنگ داستان ما، ایراد دارد.

",arts,
334,"
به گزارش ایرنا از مرکز روابط عمومی و اطلاع رسانی وزارت فرهنگ و ارشاد اسلامی، محمود شالویی با اعلام این خبر اظهارداشت: پبکر مرحوم استاد محمدعلی اسلامی ندوشن که پیشتر در خارج از کشور (کانادا) به رسم امانت به خاک سپرده شده بود، بنا بر وصیت ایشان و با اقداماتی که از سوی خانواده وی و همکاری وزارت امور خارجه صورت گرفته، صبح روز یکشنبه- ۲۸ آبان ماه- از طریق فرودگاه حضرت امام خمینی (ره) وارد تهران می‌شود.

وی گفت: پیکر استاد پس از ورود به تهران مطابق برنامه‌ریزی‌های صورت گرفته و پس از برنامه‌ای در تهران، به نیشابور منتقل و در کنار آرامگاه نامداران فرهنگ و ادب کشور از جمله عطار و خیام به خاک سپرده می‌شود.

تعلق خاطر و دلدادگی اسلامی ندوشن به ایران اسلامی

شالویی افزود: با توجه به اینکه دکتر اسلامی ندوشن یکی از مفاخر برجسته فرهنگ و ادب ایران اسلامی و صاحب آثار گرانسنگ و به یاد ماندنی است، خاکسپاری ایشان در سرزمین ایران اسلامی و وصیت وی برای این امر، حکایت از دلدادگی و تعلق خاطر این دانشمند ایرانی به سرزمین ارجمند ایران اسلامی است.

همکاری انجمن آثار و مفاخر فرهنگی برای انتقال پیکر اسلامی ندوشن به تهران

رئیس انجمن آثار و مفاخر فرهنگی کشور بیان کرد: این انجمن با گرامیداشت نام و یاد آثار این اندیشمند فرزانه، همکاری لازم خود را برای نقل و انتقال و خاکسپاری این استاد گرامی انجام می‌دهد.

وی اظهارداشت: وزارت فرهنگ و ارشاد اسلامی، انجمن آثار و مفاخر فرهنگی کشور، فرهنگستان زبان و ادب فارسی، روزنامه اطلاعات، دانشگاه تهران، اداره‌کل فرهنگ و ارشاد اسلامی خراسان رضوی و انجمن آثار و مفاخر فرهنگی این استان و نهادهای مرتبط در خراسان رضوی از جمله انجمن آثار و مفاخر این استان نیز همراه با سایر دستگاه‌ها در این امر مشارکت و همکاری لازم را خواهند داشت.

شالویی گفت: جزئیات بیشتر درباره برنامه‌ریزی‌های مربوط به انتقال پیکر و خاکسپاری استاد اسلامی ندوشن و مراسم جانبی دیگر، پس از هماهنگی و انجام برنامه ریزی‌، اطلاع‌رسانی می‌شود.

محمدعلی اسلامی ندوشن شاعر، منتقد، نویسنده، مترجم، حقوقدان و پژوهشگر متولد سوم شهریور ۱۳۰۳، از پرکارترین ادیبان و پژوهشگران معاصر ایران بود و افزون بر تألیف، به ترجمه آثار به فارسی، از جمله درباره ادبیات و فرهنگ ایران پرداخت.

از این استاد فقید بیش از ۷۰ تألیف و ترجمه و صدها مقاله به‌ جای مانده‌ است.

اسلامی ندوشن پنجم اردیبهشت سال ۱۴۰۱ درگذشت و طبق وصیت وی پیکرش که به رسم امانت در کانادا به خاک سپرده شده است، روز یکشنبه- ۲۸ آبان ماه- به تهران منتقل و پس از انجام مراسمی در کنار بارگاه نامداران نیشابور به خاک سپرده می‌شود.

",arts,
335,"
به گزارش خبرنگار کتاب ایرنا، معاونت پژوهش و منابع دیجیتال سازمان اسناد و کتابخانه ملّی ایران همزمان با سی و یکمین دوره هفته کتاب و در راستای حمایت معنوی از آثار برگزیده سیزدهمین جشنواره ملّی پژوهش و فناوری، نشست معرفی و نقد و بررسی «کتاب‌های درسی دانشگاهی درباره رژیم اشغالگر قدس - فلسطین: سیاست‌های آموزش و دانش در غرب» را در آستانه جشنواره چهاردهم در تاریخ ۲۳ آبان در اندیشگاه فرهنگی سازمان اسناد و کتابخانه ملّی ایران برگزار کرد.

این کتاب به زبان انگلیسی و توسط سیدهادی برهانی استادیار دانشکده مطالعات جهان دانشگاه تهران تالیف و با عنوان «Textbooks on Israel-Palestine: The Politics of Education and Knowledge in the West» توسط انتشارات معتبر بین‌المللی I.B. Tauris منتشر شده است. 

در این نشست علیرضا مختارپور رئیس سازمان اسناد و کتابخانه ملی جمهوری اسلامی ایران، سیدهادی برهانی استادیار گروه غرب آسیا و دانشکده مطالعات جهان دانشگاه تهران، علی کالیراد عضو هیات علمی دانشگاه تهران و رئیس پژوهشکده اسناد سازمان، سید حامد موسوی دانشیار گروه مطالعات منطقه ای دانشکده حقوق و علوم سیاسی و الهام کدخدایی استادیار گروه غرب آسیا دانشگاه تهران حضور داشتند.

روش تحقیق کتاب روشن و دقیق است

الهام کدخدایی با اشاره به اینکه بخشی از روایت‌گرایی صهیونیستی می‌خواهد نگاهی از یهود ارائه کند که بر اساس آن فقط یک راه حل وجود دارد، توضیح داد: آن راه حل این است که صهیونیست‌ها یک ملت هستند و تنها مساله که مشکلات آن‌ها را حل می‌کند، این است که در فلسطین حکومتی را تشکیل دهند این در حالی است که بسیاری از متفکران راه حل‌های متفاوتی ارائه داده اند. 

استادیار گروه غرب آسیا دانشگاه تهران بحث انکار حضور انسان‌های مولد در این سرزمین را مطرح کرد و ادامه داد: تاکید دارند که فقط صهیونیست‌ها از قدیم در این منطقه بودند. در حالی که تمدن‌ها و پادشاهان مختلفی در این سرزمین حضور داشتند. این ابر روایتی است که بر همه چیز غالب شده است. این در حالی است که اگر انجیل و استدلالی که برای انجیل برای گرفتن فلسطین می‌شود، مبنا قرار بگیرد، اگر خدای نکرده روزی برای قرآن اتفاق بیفتد، همه بنیادگرا خواهیم بود. 

او با تاکید بر اینکه مباحث در این کتاب شسته رفته و روشن است، ادامه داد: کتاب روش تحقیق مشخصی دارد، کتاب‌هایی که روی آنها بررسی شده کاملا مشخص است.

به گفته کدخدایی باید توجه داشت که شرق‌شناسی می‌گوید که شرقی عاقل نیست و در نگاه غربی این نهادینه شده است. غربی‌ها پذیرفتند که شرقی‌ها دروغ می‌گویند و الان هم آمارهایی که حماس می‌دهد، نادرست می‌دانند.

کتاب‌های نوشته شده توسط صهیونیست‌ها نقد نمی‌شود

سید حامد موسوی نیز با تاکید بر اینکه متون علمی به نفع صهیونیست‌ها بیشتر از کتاب‌های انتقادی هستند، گفت: کتاب‌هایی که به نفع صهیونیست‌ها است، معمولا نقد نمی‌شود. در این بحث که یهودیان در آن منطقه زندگی می‌کردند، منابع تاریخی در دست است که چنین مساله‌ای درست نیست. البته میزان انتشارات دو طرف قابل قیاس نیست و اساتید صهیونیست کتاب‌های زیادی منتشر می‌کنند. 

او با تاکید بر اینکه این کتاب توسط انتشارات بین‌المللی معتبر چاپ شده است، ادامه داد: انتشار کتاب توسط یک ناشر بین‌المللی تاثیرش را دو چندان کرده است. 

موسوی با اشاره به اینکه این کتاب از روی تز دکتری نوشته شده است، بیان کرد: سه فصل ابتدایی کتاب نظری است این در حالی است که می‌توانست در یک فصل خلاصه شود تا مخاطب زودتر به نتیجه برسد.

به گفته او برای نوشتن این کتاب از ۶ کتاب علمی انتخاب شده و بر اساس‌ موضوع‌های درسی اینها را بررسی و انتخاب کردند. ممکن است ۶ منبع به اندازه کافی نباشد. حتی اضافه کردن چند منبع دیگر می‌توانست این نسبت را تغییر دهد. اگر در این ۶ کتابی که انتخاب شد، ترکیب دیگری در نظر گرفته می‌شد، آیا در نتایج تفاوت داشت؟

موسوی ادامه داد: در کتاب گفته می‌شود افرادی که در غرب طرفدار صهیونیست‌ها هستند تحت تاثیر هجمه قرار گرفتند، اینجا چالشی که به وجود می‌آید این است که کتاب شما هم در غرب چاپ شده، یعنی در غرب هم کتاب‌های انتقادی منتشر می‌شود.

صدای فلسطینی‌ها شنیده نمی‌شود

سید هادی برهانی نیز درباره چگونگی انتخاب این موضوع برای نوشتن تز دکتری و کتاب توضیح داد: ابتدا موضوع تز دکتری من درباره اتحادیه اروپا و نقض حقوق مردم فلسطین بود، بعد متوجه شدم تکس بوک‌ها (کتاب‌های مرجع) روایت‌های یک جانبه دارند و صدای فلسطینی‌ها شنیده نمی‌شود. این موضوع مهم‌تر بود، زیرا دیدگاه دانشجویان با استفاده از این کتاب‌ها شکل می‌گرفت، لذا فکر کردم تمرکز روی این موضوع مهم‌تر است. 

استادیار گروه غرب آسیا با اعلام اینکه همه انتقادهای مطرح شده درباره این کتاب در واقع درست است، ادامه داد: یک تز دانشگاه را به کتاب تبدیل کردم، اما تز برای دانشگاه و کتاب برای عموم است. شاید بتوان بخش‌های تئوری را که برای مخاطب جذابیت ندارد، حذف کرد. 

او درباره استفاده از ۶ منبع برای تالیف این کتاب، بیان کرد: به دلیل حجم کار ۶ منبع را انتخاب کردم، و فکر می‌کنم بتواند کتاب‌ها را نمایندگی کند. 

برهانی با تاکید بر اینکه غرب تولید کننده محتوا است، توضیح داد: نگاه ما به فضای غرب در کشور نگاه خاصی است و به نظر من سازنده نیست، چیزی که در دنیا تعیین کننده است، این است که آن‌ها تولید می‌کنند و ما مصرف‌کننده هستیم.

به گفته این نویسنده در کشور به دلیل نگاه خاصی که به غرب وجود دارد از فضا استفاده نمی‌شود. مشکلاتی وجود دارد اما ادبیات انتقادی که درباره فلسطین و اسرائیل تولید می‌شود، توسط غرب تولید می‌شود. 

او با تاکید بر اینکه باید فضای غرب بهتر شناخته شود، ادامه داد: زیرا کسب شناخت از غرب مهم و تاثیرگذار است و اگر بتوانیم کتابی در حمایت از مردم فلسطین در آن فضا منتشر کنیم، تاثیرگذار خواهد.

برهانی با تاکید بر اینکه وجدان انسان‌ها تا حدی خشونت را تحمل می‌کند درباره تاثیر عملکرد صهیونیست‌ها و انعکاس آن در اخبار، گفت: صهیونیست‌ها با خبرها و فیلم‌هایی که منتشر شده، دیگر قادر به ادامه این کار نیستند و گفته می‌شود دو تا سه هفته می‌توانند به این اقدامات ادامه بدهند.

",arts,
336,"
پروین اعتصامی شاعره نام آشنای ایرانی، زمانی که دیوان ارزشمندش را ورق می زنیم و با عناوین اشعارش روبرو می شویم همه حکایت از مضامین انسان دوستانه دارند. بی شک در مقام یک شاعره زن وظیفه اش را به درستی انجام داده است. اما، نکته ای که وجود دارد بی لطفی برخی از محققین شعر و ادبیات است که شعر سرایی پروین را مردانه می دانند.

در پاسخ به این افراد باید گفت: در هر دوره ای شرایط اجتماعی، فرهنگی و... تاثیراتی بر روی ادبیات و شاعران داشته است و قطعا این شرایط بر پروین و اشعار او نیز تاثیر گذاشته است. پروین در دوره ای زندگی می کرد که جامعه مردسالار بود و در آن شرایط اجتماعی و فرهنگی نباید از پروین انتظار داشت که احساسات و مضامین زنانه را صراحتاً در اشعارش بیاورد. اما با این وجود اشعاری در دیوانش یافت می شود که احساسات زنانه در آن موج می زند.

منظور اشعاری نیست که به دفاع از حقوق زنان پرداخته است، زیرا این نمونه ها صراحتاً در اشعارش یافت می شود بلکه منظورم در این جا احساسات دخترانه و زنانه ای است که در اشعارش وجود دارد. مثال بارز آن شعر تیره بخت است که درباره دخترکی است که مادرش را از دست داده است و از دست نامادریش به ستوه آمده است. زمانی که با ابیات این شعر روبرو می شویم به خوبی نشان می دهد که این ابیات و الفاظ فقط می تواند حاصل احساسات یک شاعر زن باشد.

نگاه ریزبینانه شاعر به تفاوت هایی که نامادری دخترک در حق او و فرزندان خودش قائل شده است، حس ظریفی که دخترک در آن موقعیت ها داشته است، احساس حمایت و نیاز به مادر در آن لحظات توسط دخترک.

زمانی که با ابیات شعر «تیره بخت» روبرو می شویم به خوبی نشان می دهد که این ابیات و الفاظ فقط می تواند حاصل احساسات یک شاعر زن باشد

 سوخت انگشت من از آتش و آب او به انگشت خود انگشتر کرد

دختر خویش به مکتب، بسپرد نام من کودن و بی مشعر کرد

به سخن گفتن من خرده گرفت روز و شب در دل من نشتر کرد

هر چه من خسته و کاهیده شدم او جفا و ستم افزونتر کرد

 آیا این ابیات نشانه ای جز این دارد که فقط یک شاعر زن میتواند این احساسات را در اشعارش بیاورد؟

 و یا در شعر تهیدست، آنگاه که شاعر زخم فقر را با درد بی مادری گره می زند و چه زیبا این ترکیب را به خواننده نشان می دهد:

نیستید آگه از این زخم، از آنک مار ادبار شما را نگزید

درزی مفلس و منعم نه یکی ست فقر، از بهر من این جامه برید

مادرم دست بشست از هستی دست شفقت بر سر من نکشید

شانه ی موی من، انگشت من است هیچ کس شانه برایم نخرید

شعر تعزیت پدر، شعر بسیار پر احساس و مشهور پروین برای پدرش است، زمانی که با این شعر همراه می شویم می توان احساس یک دختر به پدرش، ناراحتی یک دختر در غم از دست دادن پدرش و رابطه قوی آنها را باهم دید و جز اینکه این شعر را یک زن و قطعا پروین سروده چه برداشتی می توان داشت؟

رفتی و روز مرا تیره تر از شب کردی بی تو در ظلمتم ای دیده نورانی من

متناسب با روزگار آن زمان، بعد از فقدان پدر قطعا نگرانی هایی برای پروین و زندگیش بوجود آمده بود و چقدر پر احساس و حزن برانگیز پروین این حس فقدان پدر را آورده است:

احساسات به عاریت گذاشته شده در اشعار توسط پروین اعتصامی را باید با دقت زیاد در نوع انتخاب واژگان و دلالت های آنها برای رساندن احساس شاعر پی برد

گنج خود خواندی ام و رفتی و بگذاشتی ام ای عجب! بعد تو با کیست نگهبانی من

در شعر لطف حق ، پروین این بار احساسات یک مادر را برای آینده نامعلوم فرزندش به درستی بیان و ترسیم میکند

مادر موسی، چو موسی را به نیل در فکند، از گفته ربّ جلیل

خود ز ساحل کرد با حسرت نگاه گفت کای فرزند خرد بی گناه!

گر فراموشت کند لطف خدای چون رهی زین کشتی بی ناخدای؟

گر نیارد ایزد پاکت به یاد آب، خاکت را دهد ناگه به باد

پروین در این جا آن احساس نگرانی و اضطراب و تشویش که مادر حضرت موسی در هنگام دور کردن فرزندش از خود داشته را به خوبی بیان می کند و خواننده را از این حس مادرانه آگاه می کند.

این ها فقط نمونه هایی کوچک از این احساسات زنانه و دخترانه است که در اشعار پروین اعتصامی یافت میشود، و این احساسات به عاریت گذاشته شده در اشعار توسط پروین اعتصامی را باید با دقت زیاد در نوع انتخاب واژگان و دلالت های آنها برای رساندن احساس شاعر پی برد. پس اینکه اشعار پروین را مردانه بدانیم ناشی از عدم آگاهی ما به اشعار وی و درک نکردن احساسات این شاعره گرانقدر است.

",arts,
337,"
به گزارش ایرنا از روابط عمومی اداره‌ کل کتابخانه‌های عمومی استان تهران، علیرضا زندوکیلی با گرامیداشت سی‌ و یکمین دوره هفته کتاب جمهوری اسلامی ایران درباره برنامه‌های اداره‌ کل کتابخانه‌های عمومی استان تهران در طول یک سال گذشته اظهارداشت: در حوزه انجمن کتابخانه‌ها که با هدف برنامه ریزی و سیاستگذاری اجرای برنامه های فرهنگی، ساخت و بهره برداری کتابخانه‌های جدید، تعمیر، تجهیز و شاداب سازی کتابخانه های عمومی انجام می شود در طول این مدت ۱۲۲ جلسه انجمن کتابخانه‌های عمومی برگزار شد که منجر به تصویب ۶۰۸ مصوبه در سطح استان شد.

وی گفت: تفاهم‌نامه همکاری اداره‌ کل کتابخانه‌های عمومی تهران با اداره کل آموزش و پرورش شهرستان‌های استان تهران، اداره‌ کل فرهنگی وزارت بهداشت، درمان و آموزش پزشکی، اداره کل ورزش و جوانان استان و کتابخانه و موزه آستان مقدس حضرت امام خمینی(ره) طی یکسال گذشته منعقد شد.

زندوکیلی افزود: این تفاهم نامه‌ها با هدف ترویج فرهنگ کتابخوانی و لزوم فراهم کردن بستر مطالعه برای عموم اقشار جامعه و تولید فکر و افزایش معلومات عمومی منعقد شده و برنامه ریزی شده است تا تفاهم نامه همکاری با اداره کل بهزیستی نیز در هفته کتاب منعقد شود.

وی با اشاره به ارسال ۲۹۴ نسخه کتاب بریل به کتابخانه‌های عمومی استان تهران همزمان با ۲۳ مهرماه، روز جهانی عصای سفید اظهارداشت: این اقدام با هدف به روزرسانی منابع بریل کتابخانه های استان صورت گرفت و ۴۲ عنوان کتاب بریل به تعداد ۲۹۴ نسخه، به ارزش ۱۴۵ میلیون ریال از انتشارات کانون پرورشی فکری کودکان و نوجوانان خریداری و برای استفاده به کتابخانه عمومی سطح استان که دارای بخش ویژه نابینایان است، ارسال شد.







    علیرضا زندوکیلی مدیرکل کتابخانه‌های عمومی استان تهران 
  



مدیرکل کتابخانه‌های عمومی استان تهران فراهم کردن زمینه لازم برای دسترسی عموم مردم به منابع مطالعاتی را از اولویت‌های این اداره کل عنوان کرد و گفت: طی سال گذشته با هدف ارائه خدمات کتابخانه‌ای به گروه های خاص بخش ویژه نابینایان کتابخانه عمومی اقبال لاهوری شهرستان قرچک با حضور مسئولان استان و شهرستان افتتاح و کتابخانه شهید احمد پازوکی شهرستان پاکدشت پس از بازسازی کامل و ایجاد بخش کودک مجزا بازگشایی شد.

زندوکیلی، توسعه بخش کودک و سالن‌های مطالعه کتابخانه‌ها و خرید و نوسازی تجهیزات کتابخانه‌ای شامل قفسه‌های کتاب، میزهای مطالعه، تجهیزات بخش کودک، تجهیزات رایانه‌ای، دوربین مدار بسته، دزدگیر و بسیاری از تجهیزات کتابخانه‌ای را از دیگر اقدامات این اداره‌کل در راستای تقویت کتابخانه‌ها در استان عنوان کرد.

وی با اشاره به نقش کتابخانه‌های عمومی به عنوان مراکز فعال فرهنگی اظهارداشت: در طول یک سال گذشته بیش از ۹۵۰ برنامه فرهنگی در موضوع رونمایی کتاب، جلسات مطالعاتی و نقد کتابخانه‌ای، کارگاه‌های آموزشی، مسابقات کتابخانه‌ای، محافل ادبی، ویژه برنامه‌های کودک و نوجوان و بسیاری برنامه‌های متنوع دیگر در کتابخانه های عمومی استان اجرا شد که از جمله آنها می‌توان به راه‌اندازی کاروان کتابخوانی در میدان هفت تیر، اجرای برنامه از تبار قلم، برگزاری جشنواره کتابخوانی رضوی، برنامه روایت مادری، و برگزاری دوسالانه جشنواره قصه گویی و... در استان اشاره کرد.

مدیرکل کتابخانه‌های عمومی استان تهران از انجام ۷۸ پروژه عمرانی اجرا شده و در حال انجام در سطح کتابخانه‌های عمومی استان خبر داد و گفت: تلاش کرده‌ایم با نگاهی جامع و عدالت محور به تمامی شهرستان‌های استان، به منظور رفع مشکلات عمرانی، شاداب سازی، انجام تعمیرات و پیگیری پیشرفت پروژهای عمرانی در کتابخانه‌های عمومی استان بپردازیم و در همین راستا در قالب تعمیرات اساسی و طراحی برای حداقل ۴۰ باب کتابخانه در سطح استان با اعتباری بیش از ۱۵۰ میلیارد ریال در نظر گرفته شد.

وی با اشاره به تقویت زیرساخت‌های فناوری اطلاعات گفت: اقدامات خوبی برای راه‌اندازی فیبرنوری، اینترنت رایگان برای اعضا و تجهیز و به روزرسانی سیستم‌های کامپیوتری کتابخانه‌ها صورت گرفته است.

زندوکیلی با اشاره به اهمیت هفته کتاب و کتابخوانی این مناسبت را فرصت خوبی برای یادآوری اهمیت کتابخوانی و پاسداشت مروجان کتاب عنوان کرد و افزود: در این هفته برنامه‌های بسیار متنوعی توسط کتابخانه های عمومی پیش‌بینی شده است که از جمله آنها می‌توان به برگزاری تجدید میثاق با آرمان‌های شهدا، آیین بزرگداشت هفته کتاب، اجرای پویش کتابخون، برپایی میز خدمت در محل نماز جمعه و حضور روسای شهرستان در تریبون نماز جمعه، برگزاری مسابقات فرهنگی، انعقاد تفاهم نامه های همکاری، برگزاری محافل ادبی و کارگاه های آموزشی اشاره کرد.

سی‌ و یکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم تا سی‌ام آبان‌ماه امسال برگزار می‌شود.

",arts,
338,"
به گزارش خبرنگار ایرنا، نشست نقد و بررسی کتاب «رونوشت برابر اصل» (یادداشت‌های قاسم عابدینی از رهبران سازمان پیکار) روز دوشنبه (۲۲ آبان) در سالن اجتماعات مرکز اسناد انقلاب اسلامی برگزار شد.

قاسم عابدینی از رهبران پیکار سازمان پیکار بود که در اسفندماه ۱۳۶۰ محاکمه و در ۸ آبان ۱۳۶۳ اعدام شد و یادداشت‌هایش که در زندان نوشته و به همت احمدرضا کریمی توسط مرکز اسناد انقلاب اسلامی منتشر شده، روابط درون تشکیلاتی سازمان مجاهدین خلق از بدو تاسیس تا تشکیل سازمان پیکار و تحولات درونی آن را به تصویر می‌کشد.

در این نشست که با حضور حجت‌الاسلام‌والمسلمین مصطفی پورمحمدی رئیس مرکز اسناد انقلاب اسلامی برگزار شد، محمد عطریانفر فعال سیاسی، محمد خوشبختیان از اعضای سابق سازمان مجاهدین خلق، ناصر رضوی کارشناس مسائل امنیتی، مرتضی جودی پژوهشگر و فیلمنامه‌نویس و احمدرضا کریمی کتاب را نقد و بررسی کردند. 

اهمیت کتاب به خودنوشت بودن آن است

حجت‌الاسلام پورمحمدی در این نشست اهمیت و ارزش کتاب «رونوشت برابر اصل» را در خودنوشت بودن آن دانست و گفت: قاسم عابدینی از رهبران پیکار در زندان از درون تشکیلات مجاهدین خلق و پیکار هر آنچه داشته بیان کرده و نقاط ضعف، اشکالات و اشتباهات به نحوی در این سخنان دیده می‌شود. برخی می‌گویند زیاده‌گویی کرده است که اتفاقاً در زیاده‌گویی خیلی از حرف‌ها زده می‌شود و بسیاری از مطالب آشکار می‌شود. وقتی انسان خودش را کنترل و سانسور می‌کند بسیاری از گفته‌ها مطرح نمی‌شود و اگر حرف‌های زیادی در کتاب بیان شده ارزش بسیاری دارد.

رئیس مرکز اسناد انقلاب اسلامی از نقد جدی کتاب استقبال کرد و آن را عامل کمال و اصلاح اثر دانست که می‌تواند آن را پیرایش و ویرایش بهتری کند.

او افزود: مرکز اسناد کار سنگینی انجام داده که شاید نزدیک به ۲۰ جلد شود و به مرحله چاپ برسد که جزئیات سازمان مجاهدین خلق از تکون اولیه تا امروز را بررسی کرده است؛ جزئیات آن برای کارشناسان برجسته مکشوف نبوده و کم کم کشف می‌شود و داستان‌ها ریزتر مطرح می‌شود. تمام ترورها و عملیات پیش از انقلاب خیلی دقیق بررسی شده است و حتی سراغ خانواده‌های آسیب‌دیده رفتیم و جزئیات بسیار دقیق بیان شده است که مستندسازان می‌توانند روی این مساله کار کنند. 

او افزود: فرقه‌سازی مهم است و در فرقه‌ها افراد برجسته می‌شوند. سرویس‌های اطلاعاتی هم روی این افراد سوار می‌شوند و فرقه را تبدیل به تشکیلات می‌کنند.

پورمحمدی درباره نگرش مائوئیستی سازمان مجاهدین هم گفت: سازمان مجاهدین همکاری عملیاتی و سیاسی گسترده‌ای در دهه ۵۰ با شوروی داشته است. تفکر مائوئیستی نمی‌تواند سازمان را به سمت همکاری با شوروی لنینیستی بکشد. شاید بگویید این مساله حاکی از تفکر نبوده است اما عملاً سازمان به دلیل نیازها و ارتباطاتش و نفوذ بیشترش با شوروی در ارتباط بوده است.

رئیس مرکز اسناد انقلاب اسلامی افزود: اسناد نشان می‌دهند مجاهدین خلق، سازمانی ملی نبوده است و اگر هم مبارزانش ضد استبداد بودند اما ملی نبودند و موضوع در هویت سازمان تعیین‌کننده است. 

او تاکید کرد: آنچه برای مرکز اسناد انقلاب اسلامی مهم است این است که تاریخ را خوب تحقیق و تفحص و زوایای پنهان آن را روشن کنیم. اگر مستندسازان خواستند کاری انجام بدهند منابع زیادی در دسترس‌شان باشد. همچنین در آینده صداوسیما، مراکز هنری و تولید فیلم و سریال بتوانند در مرکز اسناد خیمه بزنند و سرمایه‌گذاری کنند. حرف ما این است که باید زبان مناسب امروز را پیدا کنیم تا بتوانیم تاریخ را برای مردم به درستی روایت کنیم.

«رونوشت برابر اصل» راوی تاریخ ساکت است

محمد عطریانفر اهمیت کتاب «رونوشت برابر اصل» را در تدوین آن توسط احمدرضا کریمی دانست که هم روایتگر و هم بازیگر صحنه مبارزات چریکی بوده و او اولین بار به عنوان پژوهشگر، کریمی را در سال ۵۹ در سلول انفرادی بند ۲۰۹ اوین دیده است.

به گفته عطریانفر، کاری که کریمی کرده به لحاظ تاثیربخشی و کارکردی به کلی متفاوت است. بزرگترین دستاورد خواندن کتاب این بوده که کریمی مقطعی از تاریخ ساکتی که بر سازمان مجاهدین خلق بعد از تغییر هویت و ایدئولوژی رخ داده را بر پایه دست‌نوشته‌های قاسم عابدینی که ابتدا در حاشیه و سپس در متن بوده را روایت و از دست‌نوشته‌های او استخراج و تبدیل به متنی کرده که پیام تاریخ آن دوره را منتقل کند.

این مبارز دوران انقلاب افزود: عابدینی مانند وحید افراخته، دیگر عضو سازمان، نه تنها آنچه بازجو مطالبه کرده را پاسخ داده بلکه فراتر از آن را نوشته و نویسنده کتاب با سختی و مشقت زیاد، نوشته‌های او در فاصله سه ساله بازداشت تا اعدام را دسته‌بندی کرده است. با روایت این دوره سکوت تاریخی، نقطه اتصال بین رخدادهای سال ۵۴ و ۶۰ را برقرار کرده است. البته آنچه عرضه شده کار اولیه است و فضل تقدم از آن آقای کریمی است. باید به موازات آن خاطرات دیگر را ببینم و با هم تلاقی دهیم که این کار می‌تواند به همت مرکز اسناد انقلاب اسلامی باشد.

برخورد با پیکار ریشه در نزاع‌های زندان داشت

ناصر رضوی کتاب «رونوشت برابر اصل» را در فهم بین‌نسلی مهم و موثر دانست و گفت: کتاب از جهت اینکه به درک نسل آن دوره کمک کرده بسیار مفید است. نوشته‌های عابدینی دریچه‌ای باز می‌کند برای اینکه خواننده را به فضای قبل از انقلاب ببرد. 

به اعتقاد این کارشناس مسائل امنیتی در سازمان مجاهدین خلق غیر از مسعود رجوی و موسی خیابانی کس دیگری وزن نداشت که وارث سازمان باشد؛ وزن سازمان پیکار سنگین‌تر بود. رضوی افزود: در اصل پیکار وارث سازمان مجاهدین خلق بود اما شخصیت رجوی باعث شد هژمونی داشته باشد. 

رضوی، پیکار را سازمانی ناموفق ارزیابی کرد که به سرعت متلاشی شد و توضیح داد که چرا نظام با آن برخورد کرد: جمهوری اسلامی از سال ۵۷ نسبت به سازمان پیکار بغض و کینه داشت که به سال ۶۰ کشیده شد و سازمان مجاهدین بهانه داد تا آن‌ها را به طور کلی قلع‌وقمع کند. این تحولات ریشه در درگیری‌های زندان پیش از انقلاب و بویژه پس از وقایع سال‌های ۵۴-۱۳۵۳ و اعلام تغییر مواضع ایدئولوژیک سازمان دارد که بین زندانیان جناح‌های مختلفی تشکیل شد.

او تهدیدات امنیتی علیه جمهوری اسلامی در سال‌های اول پیروزی انقلاب را اینطور دسته‌بندی کرد: تمام جریانات معارض جمهوری اسلامی در سه سبد ریخته می‌شد. در سبد یک سازمان مجاهدین خلق و حزب توده و چپ نبود. سبد یک امنیتی، گروه‌های راستگرا، سلطنت‌طلب‌ها و ساواک بودند. اولویت در بدو کار اطلاعاتی از سال ۵۸ تمرکز بر گروه‌های راستگرا بود. سبد دوم مجاهدین بودند که ذیل التقاط شناخته می‌شدند. سبد سه گروه‌های چپ بودند که شامل چریک‌های فدایی خلق و حزب توده بود. وزن امنیتی چریک‌های فدایی از حزب توده سنگین‌تر بود. پیکار وزنی نداشت که شبکه امنیت نگرانی داشته باشد. بنابراین ضربه به پیکار برمی‌گشت به نزاع‌های درون زندان پیش از انقلاب که به سال‌های بعد ۵۷ کشیده شد.

عابدینی برای فرار از حکم زیاده‌نویسی کرد

محمد خوشبختیان در نقد کتاب «رونوشت برابر اصل» آن را «وقایع اتفاقیه» خواند نه «تاریخ» و گفت: این علم تاریخ است که می‌گوید چرا سازمان بوجود آمد و چرا به چپ غلطید؟ چرا رجوی در سازمان برجسته شد؟ چرا این سازمان با آن قدرت آمد و به این حضیض رسید؟ سازمان مجاهدین خلق از ابتدای شکل‌گیری در سال ۴۲، تفکر مائوئیستی داشت، به هیچ وجه تفکر لنینیستی نداشت و مشکل آن با چریک‌های فدایی همین بود. 

این عضو سابق سازمان مجاهدین خلق افزود: یکی از اصطلاحات غلط اطلاق عنوان تغییر ایدئولوژی به وقایع سال ۱۳۵۴ است. ۱۳۵۴ سال تثبیت ایدئولوژی سازمان است نه تغییر آن. روند چپ‌گرایی سازمان از سال ۱۳۵۰ شروع شد و سال ۱۳۵۱ کاملا چپ کرده بود. افرادی مانند بهرام آرام مسئول جلوگیری از نفوذ چپ در سازمان بودند اما خودشان چپ شدند. اسم پیکار از همان موقع گذاشته شده بود.

خوشبختیان دست‌نوشته‌های عابدینی را «زیاده‌نویسی برای فرار از حکم» تعبیر کرد و افزود: حکم عابدینی معلق بود و اگر اثبات می‌شد که در قتلی دست داشته اعدام می‌شد. او قتل نکرده بود اما سال ۱۳۶۳ چرا اعدام شد؟ عابدینی سعی کرد مانند وحید افراخته با زیاده‌نویسی پرونده‌اش تسهیل شود. 

او برخورد با پیکار پس از انقلاب را اشتباه ارزیابی کرد و گفت: تمام پیکاری‌ها را به غلط اعدام کردند. فکر می‌کردند ترورهای مطهری و… کار پیکار است، درحالی که پیکار هنوز موضع و مشی مسلحانه را انتخاب نکرده بود. 

کتاب «رونوشت برابر اصل» برای شناخت نسل انقلابی مؤثر است 

سخنران بعدی مرتضی جودی بود که انتخاب این کتاب را بسیار هوشمندانه توصیف کرد و حتی پرگویی عابدینی را دلیل بر اشتباه بودن انتخاب ندانست و گفت: بررسی سازمان مجاهدین خلق مهم است؛ به این دلیل که بررسی فرقه‌سازی مهم است. دیگر اینکه نقش و تاثیر سازمان در حوادث سیاسی و امنیتی جمهوری اسلامی تداوم دارد. سازمان عامل اجرایی اسرائیل در جنگ سایبری است. در حوادث سال گذشته هم سازمان نقش‌آفرین بود.  او پیشنهاد داد پژوهش مفصل و جداگانه‌ای بر شخصیت مسعود رجوی انجام شود چراکه اگر کسی بخواهد سازمان مجاهدین و پیکار را بشناسد باید از طریق رجوی بشناسد.

جودی تاکید کرد که این دست کتاب‌ها برای شناخت بین‌نسلی هم بسیار موثر است و افزود: کتاب «رونوشت برابر اصل» نشان می‌دهد نسل جان‌فدایی که همه چیز را دست گرفته و به دانشگاه می‌رفت، چطور جذب سازمان مجاهدین می‌شد؟ سازمانی که برخلاف چریک‌های فدایی چون از حمایت مالی برخی روحانیون برخوردار بود هرگز دست به سرقت مسلحانه از بانک‌ها نزد. با این حال کتاب نشان می‌دهد که سازمان درگیر همه چیز برای هیچ بوده و دعوای رهبران مهم سازمان نه بر سر عقیده که بر سر تصاحب یک زن بود. 

عابدینی اسرار سازمان پیکار را بازگو کرد

احمدرضا کریمی دست‌نوشته‌های عابدینی را بازگوکننده برخی اسرار سازمان پیکار عنوان کرد و گفت: پس از کتاب حسین روحانی، پرداختن به سازمان پیکار مورد توجه قرار گرفت. قرار شد بعد از روحانی بعضی سؤالات درباره پیکار از دیگران پرسیده شود و با قاسم عابدینی هم صحبت کردند تا مباحثی که در سازمان مطرح بود و در بیرون انعکاس پیدا نمی‌کرد را آشکار کند. عابدینی هم شروع کرد به نوشتن. اسراری هست که قبل از نوشتن عابدینی کسی آن‌ها را نمی‌دانست، حتی برای مرکزیت سازمان هم سانسور شده بود. 

مؤلف کتاب «رونوشت برابر اصل» افزود: عابدینی نشان داد مرکزیت سازمان در دورانی برای خود انحصار جنسی در نظر گرفته بود و حتی برای پاکسازی خانه‌ها اعضای دختر را می‌فرستادند. در واقع دختران تبدیل به ابراز مرکزیت سازمان شده بودند.

پیکار قربانی تندروی مجاهدین شد

در ادامه نشست ناصر رضوی گفت که هرگز نمی‌توان تاریخ دقیقی برای مارکسیست شدن سازمان عنوان کرد چراکه دگردیسی به سمت فرقه شدن یک پروسه است. به گفته او سازمان مجاهدین در خلاء بوجود نیامد و شکل‌گیری آن محصول عملکرد رژیم شاه و خفقان حاکم بود. از سویی مجاهدین هم بین اسلام و مارکسیسم و مائوئیسم در حال نوسان و چرخش بودند و حتی برخی اعضای آن مانند حسین روحانی هنوز در انتخاب اسلام و مارکسیسم مذبذب بودند.

عطریانفر نیز در پاسخ به اظهارات دیگر سخنرانان گفت که پیکار قربانی تندروی مجاهدین خلق شد و خوشبختیان با تفکیک تفکر مارکسیستی و دیالکتیکی گفت انحراف از ورود دیالکتیک به تفکر اسلامی آغاز شد.

",arts,
339,"
به گزارش ایرنا، فراخوان ملی لالایی با عنوان «گهواره» که پیش‌درآمدی برای نخستین دوره آموزش تخصصی لالایی است، شهریورماه ازسوی حوزه هنری کودک و نوجوان منتشر شد. این رویداد در واحد قصه و روایت حوزه هنری کودک و نوجوان با بیش از یک‌سال تحقیق و پژوهش به‌منظور پر کردن خلأ ارتباطی جامعه با قالب ادبی و تاثیرگذار لالایی برنامه‌ریزی شد که دبیری آن را بشری صاحبی، از شاعران عرصه شعر آیینی، عهده‌دار شد.

در ادامه با این شاعر و طراح رویداد «گهواره» در مورد چگونگی برگزاری آن به گفت‌وگو نشستیم. 

 قصه رویداد گهواره از کجا شروع شد و جرقه آن چه زمانی خورد؟ 

داستان از آنجا شروع شد که من مادر شدم. با توجه به اینکه با ادبیات آشنایی دارم و شاعر هستم، به‌صورت بداهه برای پسرم لالایی‌های زیادی می‌گفتم. همه لالایی‌های بداهه من درون‌مایه امید و شادی داشتند و مداوم در حال دادن اعتمادبه‌نفس و انگیزه به فرزندم بودم که تو یکی از مهم‌ترین افراد در جهانی، عزیزترین آدم زندگی من هستی، قرار است در آینده فرد مهمی شوی و قهرمان باشی و با این فضا لالایی می‌گفتم. 

در این راستا، دوستانم در واحد قصه و روایت به قالب‌های مختلف تولید اثر برای کودک و نوجوان می‌پرداختند که یکی از فرم‌ها موردتوجه آنها، لالایی بود. از دغدغه‌ خود درباره این قالب به من گفتند و دغدغه مشترکی یافتیم. بررسی، مطالعه و برنامه‌ریزی در این زمینه انجام شد. لالایی یک قالب بسیار مهم و تاثیرگذار است که می‌تواند روی شخصیت و آینده کودک و این امر که در آینده چه جایگاهی در اجتماع داشته باشد تاثیر بگذارد.







    بشری صاحبی - دبیر جشنواره ملی لالایی با عنوان «گهواره» 
  



 از نگاه ادبی و روانشناختی، لالایی چه جایگاهی دارد؟

لالایی اولین شعری است که کودک در زندگی با آن مواجه شده و در واقع اولین گونه ادبی و هنری است که انسان با آن روبه‌رو می‌شود. مساله این است که این قالب در جامعه امروز بسیار مغفول مانده و نادیده گرفته شده و اصلا جایگاهی را که بایسته است، ندارد و نگاه تخصصی لازم به آن، حداقل در زندگی امروز ما وجود ندارد با اینکه پیشینه قوی داشته و یک مساله کاملا بین‌المللی است و در همه فرهنگ‌ها و آیین و ملل رواج دارد؛ به همین دلیل تصمیم گرفتیم حرکتی در راستای تقویت این قالب ادبی انجام دهیم و خروجی کار ما آثاری باشند که محتوای موثر، امیدوارکننده را به جامعه منتقل کند تا بتوانیم بر نسل بعدی تاثیر مثبتی بگذاریم و معضلات اجتماعی که در جوانان و نوجوانان می‌بینیم مثل ناامیدی، بی‌انگیزگی و بی‌هدفی را از طریق لالایی که می‌تواند یکی از پارامترها باشد، جبران کنیم و در این راستا تلاشی کرده باشیم.

فرم تخصصی و محتوایی لالایی چه شکلی دارد؟

با توجه به اینکه این قالب ظاهر ساده‌ای دارد و فرد انتظار ندارد که ساختار پیچیده‌ای داشته باشد یا بخواهد حرف عمیق و جدی بزند اما وقتی تخصصی به آن نگاه می‌کنیم، کار بسیار سختی است و سختی‌های خود را نشان می‌دهد. اینکه سرایش در این قالب چقدر به تخصص نیاز دارد، وقتی مشخص می‌شود که از نزدیک با آن مواجهه پیدا کنیم. لالایی یک قالب میان‌رشته‌ای است؛ یعنی باید از چند مهارت و تخصص برای سرودن آن استفاده کرد که یکی روان‌شناختی، بحث‌های محتوایی و بحث‌های ادبی هستند؛ ادبیات کودک و نوجوان یک تخصص در ادبیات است و سواد و شناخت بیشتری می‌خواهد. با اینکه شاعران زیادی در زبان فارسی وجود دارند ولی بسیاری از آنها نمی‌توانند در حوزه کودک و نوجوان فعالیت کنند. 

  از جنبه‌های آموزشی رویداد برای ما بگویید.

با توجه به نگاه کلی به آینده که در حوزه هنری کودک و نوجوان وجود دارد و همه به دنبال این هستیم که تصویری از آینده ارائه دهیم و رویای یک آینده روشن را در ذهن داریم، با توجه به عقبه دینی و باور اعتقادی‌مان که معتقدیم یک منجی خواهد آمد و دنیا گلستان خواهد شد و صلح و عدل همه جهان را می‌گیرد، تصمیم گرفتیم محورهای محتوایی که می‌خواهیم حول آنها لالایی تولید شود، جهان پس از ظهور، آرمان شهر، امید، رویای ایران قوی و مسائل این‌چنینی باشد. در راستای اینکه بهتر به مساله اشراف پیدا کرده و با سبک لالایی‌سرایی در کشور در ادبیات معاصر آشنا شویم، پیشنهاد دادم هم بیتی از لالایی‌های بومی را جمع‌آوری کرده و هم زمینه پژوهش و جمع‌آوری این موضوع را پیگیری کنیم تا بتوانیم کشف استعداد داشته باشیم. همچنین با توجه به مهجور بودن این قالب و ضرورت پرداختن به آن، تصمیم گرفتیم یک دوره آموزش تخصصی سرایش لالایی برگزار کنیم.

  بعد از اختتامیه دوره آموزشی، آموزش تخصصی سرایش لالایی کلید می‌خورد؟

با توجه به اینکه لالایی یک نوای آهنگین است، شاعری که می‌خواهد در قالب آن بسراید باید به سرایش تصنیف و نغمه، یعنی سرایش شعر روی ملودی و آهنگ تسلط داشته باشد و بتواند از پس این کار برآید؛ بنابراین دوره آموزشی را با چهار محور ادبی، موسیقایی، روان‌شناختی و محتوایی چارت‌بندی کردیم و قرار است اساتید خبره همان موضوع در هریک از این بخش‌ها ارائه و آموزش داده شود. سعی کردیم یک دوره تخصصی و حرفه‌ای بوده و بتواند پله‌ای برای شروع یک مسیر طولانی باشد که به افق‌های روشنی می‌رسد. دانش‌آموختگان دوره ما هم مدرک تخصصی دریافت می‌کنند به شرط رعایت پارامترهایی که در ادامه گفته خواهد شد و رسیدن آثاری که از آن‌ها می‌خواهیم. آثار تولیدی دوره آموزشی ‌ما با هدف دستیابی به خروجی تهیه می‌شوند که این خروجی‌ها می‌توانند در قالب کتاب منتشر شوند یا در قالب پادکست یا فایل‌های صوتی و به دست مادران و مخاطبان لالایی می‌رسند. اگر آثاری که تولید می‌شود قابل قبول بوده و کیفیت بالایی داشته باشند می‌توانیم به ایجاد اپلیکیشن یا فضاهای این‌چنینی هم در حوزه لالایی فکر کنیم، باتوجه‌به اینکه تا کنون کسی چنین کاری نکرده است.

  آیا نمونه این رویداد پیش از این برگزار شده است؟ به لحاظ آماری استقبال چگونه بود؟

تابه‌حال در هیچ نهاد یا بخشی حتی به‌صورت خودجوش چنین فرآیند یا کاری ایجاد و انجام نشده و یک کار جدید است که آن را برگزار کرده‌ایم. برای اینکه بتوانیم برای کشف استعدادها دوره آموزشی بهتری تدارک ببینیم تصمیم گرفتیم یک فراخوان منتشر کنیم که به واسطه این فراخوان هم کشف استعداد کرده باشیم و هم یک قدردانی از کسانی که در این عرصه فعالیت داشته و تا به امروز دغدغه لالایی داشتند و کار کردند انجام داده باشیم. در این فراخوان ۱۵۲ اثر در بخش‌های مختلف فراخوان اعم از بخش احیای تراث و سرایش موضوعی و بخش ویژه که لالایی مادران شهدا بود دریافت کردیم و هنرمندان ۲۰ استان کشور در فراخوان شرکت کردند و ملی بودن این فراخوان را به رخ کشیدند و ثابت کردند و باعث افتخار ماست. از ۱۵۲ اثر ۱۱۱ اثر در بخش سرایش لالایی موضوعی بود و آثار خوبی هم در دل این آثار رسیده بود و امروز جلسه جمع‌بندی داوری برگزیده‌ها برگزار شد و مشخص شدند و در آستانه اختتامیه هستیم که امیدوارم اختتامیه هم به بهترین شکل برگزار شود.

 ارزیابی‌های آثار رویداد چگونه انجام شد؟

داوری بخش احیای تراث و بخش ویژه با آقای کمال شفیعی بود که از شاعران بنام کودک و نوجوان است و با توجه به تحصیلات‌شان که روان‌شناسی است و کارشناسی‌ارشد روان‌شناسی بالینی دارد درک بسیار خوبی از سرایش لالایی دارند و با توجه به پژوهش‌هایی که در این حوزه اقوام انجام داده‌اند برای داوری در این بخش نگاه بسیار نافذی داشتند. تعدادی اثر پژوهشی به دست ما رسیده بود که انتظار نداشتیم ولی در میان آثار دریافتی بودند و چون پژوهش حول لالایی‌های بومی انجام شده بود، در بخش احیای تراث داوری شد. برخی از این آثار به قدری برجسته بودند که برگزیده هم شدند. داوری بخش سرایش موضوعی هم در سه محور انجام شد که داوری ادبی را آقای غلامرضا بکتاش انجام داد که از شاعران بنام کودک و نوجوان است و تجربه سرایش لالایی هم دارد. مجموعه لالایی‌های وی در دست چاپ است. داوری محور محتوایی برعهده آقای دکتر محسن رضوانی بود که با توجه به سابقه‌ وی در حوزه تولید اثر با نگاه به آینده، جهان پس از ظهور و دغدغه‌های این‌چنینی و تخصص‌شان در زبان فارسی و شعر کودک و نوجوان در قالب‌های مختلف اعم از نوحه و سرود و حتی ترجمه شعر و داستان کودک، از تجربه وی در بخش داوری محتوایی بهره بردیم. 

یک محور داوری روان‌شناختی هم داریم که با توجه به اینکه لالایی بر روان و شخصیت بچه‌ها می‌تواند تاثیر بگذارد فکر می‌کنم اولین کنگره‌ای هستیم که اثر هنری را از بعد روان‌شناختی هم داوری کردیم و مورد بررسی قرار دادیم که داوری این بخش برعهده خانم حسنا افشاری بود که کارشناس‌ارشد روان‌شناسی کودک بوده و کودک‌درمانگر، منتقد انیمیشن و تحلیلگر مباحث کودک است و مطالعات بسیار خوبی در حوزه لالایی داشتند. بعد با حضور داوران و آقای سید حسین موسوی‌نیا، مسئول واحد قصه و روایت، نشست جمع‌بندی برگزار شد و برگزیدگان هر بخش‌ انتخاب شدند. 

 مراسم اختتامیه این رویداد چه روی برگزار می‌شود؟

اختتامیه ۲۷ آبان‌ماه از ساعت ۱۵ تا ۱۷ در حوزه هنری برگزار می‌شود. 

",arts,
340,"
به گزارش ایرنا، بنابر اعلام دبیرخانه همایش علامه طباطبائی، این رویداد از ساعت ۸:۳۰ صبح چهارشنبه بیست و چهار آبان ماه با خیرمقدم حمید پارسانیا دبیر علمی همایش آغاز می شود و در ادامه پس از پخش پیام مقام معظم رهبری و فیلم جلسه دیدار دست اندرکاران کنگره با معظم له، آیت الله غلامرضا فیاضی رییس هیأت مدیره مجمع عالی حکمت اسلامی و رییس کنگره، به ایراد سخن خواهد پرداخت.

در ادامه این آئین ملی و بین المللی، آیت الله آملی لاریجانی رییس مجمع تشخیص مصلحت نظام سخنرانی خواهد کرد.

پخش پیام آیات عظام عبدالله جوادی آملی و جعفر سبحانی نیز از دیگر بخش های این کنگره بین المللی است.

همچنین در این رویداد حجت الاسلام احسان کرمانشاهی استاد حوزه و دانشگاه طی سخنانی به ارائه و معرفی آثار علمی علامه محمد حسین طباطبایی خواهد پرداخت و درپایان این برنامه نیز، محمدرضا مخبر دزفولی رئیس فرهنگستان علوم ایران درباره جایگاه و اهمیت علامه در سپهر فرهنگی و علمی ایران به ایراد سخن خواهد پرداخت.

پنجشنبه بیست و پنج آبان ماه نیز کمیسیون های تخصصی کنگره با عناوین: قرآن و حدیث،حکمت نظری،حکمت عملی، فقه و اصول،کلام و ادیان،اخلاق و عرفان و زن و خانواده از ساعت ۸:۳۰ تا ۱۱:۴۵ با حضور استادان برجسته حوزه و دانشگاه برگزار می شود.

کنگره بین المللی علامه سید محمد حسین طباطبائی(ره) روزهای ۲۴ و ۲۵ آبان ماه درمدرسه علمیه امام کاظم(ع)؛ سالن همایش های بین المللی رسول اعظم (ص) واقع در قم، میدان معلم، خیابان معلم شرقی برگزار خواهد شد.

",arts,
341,"
به گزارش خبرنگار کتاب ایرنا، افتتاحیه هفتمین کنگره بین‌المللی علوم انسانی اسلامی و ششمین جایزه جهانی علوم انسانی دوشنبه ۲۲ آبان ماه در فرهنگستان علوم برگزار شد.

در این رویداد محمدعلی زلفی‌گل وزیر علوم، تحقیقات و فناوری، غلامعلی حدادعادل رئیس شورای تحول و ارتقا علوم انسانی، حجت الاسلام رضا غلامی رئیس مجمع عالی علوم انسانی اسلامی، حجت الاسلام احمدحسین شریفی دبیر مجمع عالی علوم انسانی اسلامی و جمعی از فعالان این حوزه حضور داشتند.

حجت الاسلام رضا غلامی درباره نسبت متقابل علوم انسانی اسلامی و جامعه دینی، گفت: درباره نسبت و مناسبات دین و جامعه سخن فراوان است. دین به مثابه یک امر جهان شمول، در همه گروه های اجتماعی یافت می شود. دین، نیروی قدرتمندی است که باورها، آیین‌ها و ارزش‌ها را در بر می‌گیرد و اغلب بر جوامعی که در آن ریشه می‌گیرد، هم تأثیر می‌گذارد و هم تحت تأثیر قرار می‌گیرد.

رئیس مجمع عالی علوم انسانی اسلامی با اشاره به اینکه دین به عنوان جزء لاینفک جوامع بشری، نه تنها عامل مهم و کلیدی اجتماعی شدن است، بلکه در خوشبختی انسانها نقش فوق العاده‌ای دارد، افزود: دین به افراد مجموعه ای از باورها، ارزش های مشترک می‌دهد و به آنها کمک می کند یاد بگیرند که چگونه اعضای خوب، نیک‌ورز موثری در جامعه باشند. باورها و اعمال مذهبی اغلب بدون تحمیل از نسلی به نسل دیگر منتقل می‌شوند و می توانند طرز تفکر و رفتار مردم را در ساحت ها گوناگون شکل دهند.

وی تصریح کرد: دین و جامعه، دارای یک تعامل و هم افزایی پویا هستند که فرهنگ ها، ارزش ها و قواعد زندگی فردی و مدنی را شکل می دهد. همانطور که اشاره شد، ادیان نظام های اعتقادی هستند که انسان و جامعه را به جهان معنویت مرتبط می کنند. به عنوان ساختارهای توامان ذهنی و عینی، آنها بر نحوه درک و مواجهه ما از دنیای اطراف و ارزش هایی که می پذیریم یا رد می کنیم تأثیر می گذارند. با این اوصاف، دین با ارائه چارچوب های اخلاقی، شکل دادن به هویت ها و تقویت هنجارهای اجتماعی بر جامعه تأثیر می‌گذارد.

دین چارچوبی برای تعامل و انسجام اجتماعی فراهم می کند

رئیس مجمع عالی علوم انسانی اسلامی درباره مزایای دین گفت: دین از معنا بخشیدن به زندگی و ساماندهی به نظام اعتقادی تا تقویت وحدت و ثبات اجتماعی و نقش آفرینی به عنوان عامل مدیریت اجتماعی و قرار دادن انسان در مسیر سعادت و خوشبختی در جوامع انسانی حضور پررنگی دارد. امروز نقش حیاتی دین در سازماندهی جوامع کمتر محل شک و تردید قرار دارد. تقریبا روشن است که دین چارچوبی برای تعامل و انسجام اجتماعی فراهم می کند، حتی اغلب بر ساختار خانواده ها، جوامع و حتی کل تمدن ها تأثیر می گذارد.

وی ادامه داد: حتی قابل اثبات است که مناسک دینی نیز که بعضا به منزله قشر و پوسته دین به آنها نگاه می‌شود، اثرات مثبتی مانند سلامت جسمی، روانی و تحرک اجتماعی دارد. به دلیل کارکردهای وسیع دین است که تحقیق آگاهانه و مستدل در سنت‌ها، متون، آیین‌ها و اعمال مذهبی جزء ضروری زندگی مدنی، هم در سطح فردی و هم در سطح اجتماعی است. از طرف دیگر، دین همواره نقش مهمی در شکل‌دهی تجربیات اجتماعی انسان و تفسیرها از واقعیت در طول زمان داشته است. مطالعه دین از بسیاری از مرزهای رشته ای در علوم انسانی عبور می کند، همانطور که در ادبیات، تاریخ، هنر، جامعه شناسی، روان شناسی، علوم سیاسی، فلسفه، حقوق و غیره گنجانده شده است.

غلامی با اشاره به نقش بی بدیل دین در زندگی گفت: دین چارچوب هایی را برای زندگی فراهم می کند که رفتار انسان را با ارائه طرحی برای درک سؤالات عمیقی که علم و عقل در پاسخ به آنها ناتوان هستند و ارائه شبکه های معنایی بزرگ و سرنوشت‌ساز شکل می دهد. در چنین شرایطی، روشن است که نقش دین در شکل گیری روح علوم انسانی و اجتماعی، چیزی نیست که درک آن چندان دشوار باشد .

وی با بیان اینکه نقش جامعه در دین را نمی توان نادیده گرفت، افزود: جدای از آنکه جوامعی که رشد توامان عقلی و عاطفی بیشتری دارند می توانند اقبال بیشتری به دین داشته باشند، واقعیت این است که هر میزان جامعه در نظر و عمل دیندار تر شود، ظرفیت های دین در اعتلای اجتماعی، بیشتر شکوفا می‌شود و جلوه‌های تازه‌تری از قدرت دین در ساماندهی و ارتقاء اجتماعی بروز و ظهور می‌یابد.

غلامی اضافه کرد: جریان یافتن دین در جامعه می تواند به ورود انواع آلودگی‌ها، ناخالصی‌ها، خرافات و موهومات به دین نیز منجر شود. البته مواجهه علماء با دین که آنها نیز بخشی از جامعه قلمداد می‌شوند نه بخشی از دین، در جای خود اهمیت و تاثیرات منحصر به فردی دارد. اینکه جامعه، دین را به خرافه و موهومات تبدیل کند و یا دائما در تلاش برای مقاومت در برابر آلودگی ها و خالص سازی دین باشد، می تواند سرنوشت رابطه دین و جامعه را تغییر دهد.

آیا علوم انسانی اسلامی تنها زاییده جامعه دینی است؟

غلامی هدف دیدگاه‌های جامعه‌شناختی درباره دین را درک کارکردهایی عنوان کرد که دین انجام می‌دهد و گفت: این دیدگاه های جامعه شناختی تاثیرات مثبتی و منفی‌ای است که جامعه و معادلات غیر دینی حاکم بر آن می تواند بر دین داشته باشد. در این میان، ابزارها و روش‌های جامعه‌شناختی، مانند نظرسنجی، نگرش‌سنجی، مصاحبه و تحلیل داده‌های تاریخی را می‌توان برای مطالعه دین در یک فرهنگ به کار برد تا به ما کمک کند نقش دین در زندگی مردم و نحوه تاثیرگذاری آن بر جامعه را بهتر درک کنیم هر چند روشن است که هیچیک از این ابزارها و روش‌ها خارج از اتمسفر تجربه دینی چندان که باید موفق عمل نمی‌کنند.

وی با اشاره به اینکه یکی از پرسش های کلیدی طی سالهای گذشته به نسبت علوم انسانیِ اسلامی با جامعه برمی‌گردد، افزود: پرسش مشخص این است که آیا علوم انسانی اسلامی تنها زاییده جامعه دینی است؟ آیا در صورت فقدان یک جامعه دینی به معنای عینی و نه تئوریک آن، صحبت از تولد، شکوفایی و اثربخشی آن بیهوده است؟

وی یادآور شد: واقعیت این است که دین و جامعه دارای یک رابطه پیچیده و چند وجهی هستند که در طول تاریخ، تمدن ها، فرهنگ ها و زندگی فردی را شکل داده است. دین یک پدیده اجتماعی است که به طرق مختلف تحت تأثیر اعضای جوامع نیز قرار می گیرد. جامعه ای که اکثریت اعضای آن را دینداران تشکیل نداده باشند و یا دینداری آنها تابع اندیشه اسلام اجتماعی نباشد، به طور طبیعی نه فقط گرایشی به علوم انسانی اسلامی نخواهد داشت بلکه کنش های فردی و اجتماعی آنان سرجمع به تولد و شکوفایی این علوم‌ منجر نخواهد شد.

غلامی با اشاره به اینکه در علوم انسانی، تمرکز بر روی توصیف، تبیین و پیش‌بینی تلقی می‌شود، گفت: با آنکه علوم انسانی ماهیت و ساخت علمی خود را حفظ می کند، اما هر علمی، اولاً، بر اساس پیش فرض‌های فکری- فلسفی حاکم که حتما بخشی از آن از عقلانیت اسلامی متاثر است و ثانیاً، بر مبنای شرایط فردی و اجتماعی و به تبع آن هم مسائل و هم ظرفیت های مواجهه با مسائل در جامعه دینی، عینکی را بر چشم علوم انسانی در محیط جامعه دینی می زند [ و علوم انسانی را متصف به وصف اسلامی می‌کند ] که در غیر جامعه دینی چنین عینکی وجود ندارد.

رئیس مجمع عالی علوم انسانی اسلامی اضافه کرد: عقلانیت عملی و تجویزاتی که این عقلانیت به مثابه یک امر پسینی، با اتکاء به نتایج علوم انسانی اسلامی خواهد داشت از اهمیت فراوانی برخوردار است. این عقلانیت، هر چند ماهیت و ساخت علمی و ساینتیفیک ندارد اما در یک هماهنگی ویژه با علوم انسانی اسلامی، تبلور بخش نظم اسلامی است. 

وی تصریح کرد: چنانچه جامعه دینی، تنها جنبه هویتی برای جامعه مسلمانان داشته باشد، طبیعی است که علوم انسانی اسلامی به عنوان یک دانش متاثر از پیش فرض‌های فلسفی و عقلی-دینی، مجالی برای تولد و شکوفایی پیدا نمی کند. این در حالی است که فکر، فرهنگ و اندیشه غربی مدرن نیروی طبیعی مقاومت در برابر شکل‌گیری جامعه دینی است و چنانچه در جامعه‌ای از هر طریقی رواج یابد، یا جامعه دینی در اتمسفر جهانی شدن ] با محوریت فکر و فرهنگ غربی [ هضم شود، فرصت شکل‌گیری علوم انسانی اسلامی به صورت مضاعف کاهش می یابد.

انقلاب اسلامی ما یک انقلاب تحول گرا در علوم انسانی بود

حجت الاسلام احمدحسین شریفی با بیان اینکه دغدغه‌مندان علوم انسانی از علوم انسانی سخن به میان می‌آورند و این ادبیات در سخنان برخی از اندیشمندان کشور ما رایج است، گفت: دهه‌ها است که سخن از مرگ علوم انسانی به میان می‌آید و من هم موافق این موضوع هستم زیرا علوم انسانی موجود مرده ای شده است که توجیه‌گر جنایات صهیونیست‌ها است.

دبیر مجمع عالی علوم انسانی اسلامی افزود: علوم انسانی فعلی جنایات بی سابقه صهیونیست را دفاع از حقوق بشر توجیه می کند در حالی که برخی مرگ طبیعی یک نفر را بهانه می‌کنند تا یک جامعه را متلاشی کنند اما الان در مقابل جنایات صهیونیست‌ها سکوت کرده‌اند. مردم غزه وضعیت نابسامانی علوم انسانی غرب را نشان دادند و این کار بزرگی است.

دبیر علمی کنگره و رئیس دانشگاه قم افزود: در دانشگاه‌های دنیا نام ۷ هزار شهید فلسطین را می نویسند در حالی که این سطح از آزادی در غرب وجود نداشت و کسی جرات نداشت که جنایت‌های صهیونیست‌ها و هلوکاست را زیر سوال ببرد. در همین راستا فهرست بلندی از اخراج دانشمندان در غرب وجود داشت.

وی با اشاره به اینکه علوم انسانی در کشور ما راهگشا نیست گفت: فلسفه ما از برگزاری کنگره این است که راه دیگری را نشان دهیم و پیام انقلاب اسلامی را به بشر با ادبیات علمی و آکادمیک نشان دهیم و کارآمدی آن را در عمل نشان دهیم.

دبیر علمی کنگره و رئیس دانشگاه قم عنوان کرد: امام (ره) در ۱۸ دی سال ۱۳۵۷ در نوفل لوشاتو در جواب خبرنگاری که از او سوال می‌کند که اگر شاه برود رژیم ساقط شود بعد چه کار می کنید؟ آیا خودتان شاه می شوید؟ امام (ره) در جواب به خبرنگار می‌فرمایند مسئله ما شاه نیست و این آغاز راه و حرکت است ما می‌خواهیم حرکت بشر را اصلاح کنیم و ریل گذاری را تغییر دهیم تا ساختمان عظیم سازمان ملل بر توحید استوار شود.

وی تصریح کرد: انقلاب اسلامی ما یک انقلاب تحول گرا در علوم و به ویژه علوم انسانی بود. فلسفه ما این است که این علوم به علوم انسانی دغدغه مند تبدیل شود تا مسائل حقیقی بشر و انسان ایرانی و مسلمان را نشان دهد. علوم انسانی که نگاه صحیح به بشر دارد و بشر را آنگونه که هست تفسیر و هدایت و راهنمایی می کند.

نقاط انحرافی علوم انسانی سالیان سال قبل باید اصلاح شود

حجت الاسلام و المسلمین شریفی افزود: علوم انسانی که مفسر اومانیسم و انسان محوری باشد، علوم انسانی نیست و هر تفسیری با این محوریت ناواقعی است. علوم انسانی که براساس تفسیر داوینیستی باشد یک حیوان ارتقا یافته است و مبنای اخلاق و حقوق انسانی نیست، بلکه خلاق یک حیوان است در حالی که انسانی مخلوق خدا و جاودانه است.

وی اضافه کرد: نقاط انحرافی علوم انسانی سالیان سال قبل باید اصلاح شود و تا تفاسیر اصلاح نشوند راهگشای بشر نخواهند بود و به شکل عقلانیت موش صحرایی و حیوان اسکینری است.

به گفته شریفی، آرمان علوم انسانی کنونی رهایی و سودگرایی است در حالی که علوم انسانی باید انسان را به ملکوت برساند.

دبیر مجمع عالی علوم انسانی اسلامی تصریح کرد: خلاهایی در رشته علوم انسانی و مطالعات انسان شناسی وجود دارد زیرا دو واحد درسی در دانشگاه وجود ندارد که تفسیری از انسان و برداشتی از انسان شناسی قرآنی و اسلامی داشته باشد. امیدوارم این خلا برطرف شود و مبدا تحولی برای علوم انسانی باشد.

شریفی با اشاره به اینکه این کنگره با همکاری ۶۰ مرکز دانشگاهی، پژوهشی و آموزشی ۶ دوره ثابت برگزار شده است، گفت: امیدوارم برگزاری این کنگره برکات فراوان داشته باشد. این رویداد علمی وابستگی به مرکزی ندارد و مراکز دغدغه مند به این کنگره دعوت شدند. ضمن اینکه جلسات متعدد در محیط علمی و آکادمیک برگزار شد و هیج تعصبی نسبت به موضوع خاصی به جز وجود نداشت.

دبیر مجمع عالی علوم انسانی اسلامی با اشاره به اینکه این حرکت علمی از ۱۲ سال قبل شکل گرفته وبرکات خوبی داشته است، گفت: این رویداد علمی با کمترین هزینه بیشترین فایده را داشته است چراکه نزدیک به ۷۰۷ مقاله علمی پژوهشی تولید و منتشر شد و ۳ هزار و ۳۰۰ اندیشمند و پژوهشگر دغدغه‌مند علوم انسانی اسلامی از داخل و خارج در این سالها در این کنگره حضور داشتند. کشورهای دیگر هم به دنبال تحول علم انسانی بودند و در این کنگره از کشورهای لبنان، سوریه، افغانستان و ترکیه شرکت داشتند.

وی با اشاره به کمیسیون های کنگره علوم انسانی اسلامی گفت: با کمیسیون های ۱۵ گانه و مقاله های رسیده به آنها شبکه منسجم و متعهد به علوم شناسایی و ایجاد شد. برخی کمیسیون‌ها بیش از ۱۰۰ مقاله ارسال کردند که در نهایت ۱۰ مقاله منتخب شد. ضمن اینکه ابتکار ما در این دوره برگزاری کنگره این بود که در ۱۰ روز کمیسیون ها را تا اول آذرماه برگزار می کنیم و امروز مراسم افتتاحیه است.

حجت الاسلام و المسلمین شریفی خاطرنشان‌کرد: این کنگره از همه منتقدان علوم انسانی برای شرکت در آن دعوت رسمی کرد، هرچند که آنها مخالف این ایده هستند اما می‌توانند در گفتگوی علمی که برگزار می‌شود شرکت کنند. کنگره فضای تبلیغی و متعصبانه نیست بلکه یک فضای علمی برای افرادی است که مدعی تحول در علوم انسانی هستند و می‌تواند در یک کنگره رسمی نظرات خود را بیان کنند.

وی در پایان گفت: ما از نظرات منتقدان استقبال می کنیم و امیدواریم که پرچم کنگره بالا بماند و با درایت وزیر محترم علوم و تحقیقات و فناوری این تحول مستمر شود.

علوم انسانی اسلامی به لبیک بدنه علمی نیاز دارد

 حجت الاسلام والمسلمین احمد واعظی، رئیس دفتر تبلیغات اسلامی و عضو شورای عالی انقلاب فرهنگی، گفت: متأسفانه فرهنگ غالب در عرصه علوم انسانی، علم انسانی غربی است. بنابراین اساتید، نویسندگان و دانشمندان هویت خود را در اتصال و همنوایی و تقرب به غرب می‌بینند و هرچه خارج از این فرهنگ علمی باشد از نظر آنها سبب هویت بخشی و به رسمیت شناختن نیست به شکل طبیعی جدایی و واگرایی نسبت به او احساس می‌کنند.

رئیس دفتر تبلیغات اسلامی ادامه داد: ما زمانی موفق می‌شویم علوم انسانی را به عنوان مبنای تمدن اسلامی و شکل دهنده مناسبات اجتماعی، جامعه ساز و انسان ساز داشته باشیم که فرهنگ علمی جامعه ما بر اساس علوم انسانی اسلامی شکل بگیرد. یعنی بدنه مولدان رسمی و غیررسمی جامعه علمی به آن اعتقاد داشته باشند و چرخ دنده‌های آن را به حرکت دربیاورند.

وی با اشاره برخی موانع علوم انسانی اسلامی برای بدل شدن به فرهنگ علمی، افزود: در ابتدا بازخوانی انتقادی علوم انسانی مدرن هنوز جدی گرفته نشده است و شناخت واقعی نسبت به ماهیت علوم انسانی مدرن در بین استادان و دانشجویان ما به شکل دقیق علمی نهادینه نشده است. اگر این بازخوانی صورت نگیرد رسوبات علم مدرن در اذهان نخبگان علمی علوم انسانی شکل می‌گیرد.

رئیس دفتر تبلیغات اسلامی با بیان اینکه کج تابی‌ها مفهومی وایده‌ای به لحاظ مفهومی و روش‌شناسی در علوم انسانی امروز وجود دارد، اظهار کرد: حقیقت این است علوم انسانی اسلامی بسیار وسیع و شامل فلسفه فرهنگ، فلسفه تکنولوژی، فلسفه حقوق و فلسفه سیاسی و غیره است. ما عالمان را دعوت می‌کنیم که بر اساس مبانی اسلامی کار کنند تا حقانیت و اعتبار آن سرجای خود ثابت و ارکان آن تشدید شود.

عضو شورای عالی انقلاب فرهنگی با بیان اینکه ما باید به لحاظ مفهومی و روش‌شناسی به تفاهم برسیم، ابراز کرد: در علوم انسانی اسلامی قطعاً به تکثرهای مشربی می‌رسیم اما باید مراقب باشیم که دچار کج تابی نشویم که انتظارات ناروایی از علوم انسانی اسلامی ایجاد نشود.

حجت الاسلام والمسلمین واعظی با بیان اینکه متأسفانه امروز قضیه علوم انسانی اسلامی، سیاسی شده است، خاطرنشان کرد: برخی مخالفان به این تلقی غلط رسیدند که دفاع از علوم انسانی اسلامی حربه سیاسی برای مقابله با استکبار و غرب است و مخالفت خود را مبارزه سیاسی با نظام تلقی می‌کنند؛ گویا که کسی از علوم انسانی اسلامی دفاع کند از سیاست جاری کشور دفاع کرده است. بر همین اساس در قضیه غزه برخی در مقابل این همه جنایت آشکار سکوت کردند در حالی که وجدان‌های بیدار انسان‌ها در تمام دنیا را بیدار کرده است. در علوم انسانی اسلامی هم همین دوقطبی ایجاد شده است که باید شکسته شود.

وی ادامه داد: نگاه اقتدارگرایانه و پروژه‌ای به مقوله علوم انسانی اسلامی خطا است. قطعاً ما احتیاج داریمدر ساختار و قوانین کشور علوم انسانی اسلامی مورد حمایت قرار گیرد. در دانشگاه‌ها و مراکز پژوهشی و سیاست‌های شورای انقلاب فرهنگی باید مسأله علوم انسانی اسلامی مورد توجه قرار گیرد. علوم انسانی اسلامی وقتی بدل به فرهنگ علمی می‌شود که بدنه علمی جامعه در مراکز رسمی و غیررسمی به آن لبیک وجدانی و اعتقادی بدهد.

رئیس دفتر تبلیغات اسلامی عنوان کرد: ما در فضای اعتقاد به‌اندیشه سیاسی اسلامی و دنیایی که حوزه مطالعات سیاسی است حرف نو زده ایم. با مسأله حکومت دینی، مردم سالاری دینی و مدیریت کلان جامعه حرف جدیدی زدیم که تولیدات فراوانی در این زمینه صورت گرفته است اما اشکال کار در این است که کار و تولید متوازن نبوده است یعنی استعداد و توانایی خود را در حوزه علوم انسانی را متوازن پخش نکردیم. در جانب هنجاری علوم انسانی اسلامی در حوزه مباحث مبنایی و بنیادین دستاورد داشتیم اما در دانش توسعه‌ای و نیمه بنیادین به شدت فقیر هستیم.

باید برای همه مراحل علوم انسانی اسلامی راه حل داشته باشیم

عطاء‌الله رفیعی آتانی در ادامه افتتاحیه هفتمین کنگره بین‌المللی علوم انسانی اسلامی و ششمین جایزه جهانی علوم انسانی اسلامی که در فرهنگستان علوم برگزار شد، گفت: موضوع علوم انسانی اسلامی، انسان است.

رئیس مرکز تحقیقات اسلامی مجلس ادامه داد: انسان دارای جهت های مختلفی است که می توان آنها را از یکدیگر متمایز کرد و دانش هر کدام را شناخت. زمانی که از یک مکتب و فکر صحبت می شود باید بتوان برای همه مراحل آن تعیین تکلیف کرد اما نکته ای که وجود دارد روش هر دانش با دیگری فرق دارد برای مثال کسی که اقتصاد دان است نباید فکر کرد که او یک سیاستمدار هم هست.

رئیس مرکز مطالعات شهر تهران افزود: برای مداخله مبانی در حوزه های مختلف باید از دانش متعارف استفاده کنیم و مفهوم فلسفه آن علم را گسترش دهیم. مساله علوم انسانی اسلامی تحلیل کنش کنشگران است. ادعای فلسفه اسلامی انسان شناسی است اما چون ادبیاتی که در این حوزه است برای تعامل و تعالی انسان است تعریف ما در علوم انسانی اسلامی جدی گرفته نمی شود، باید در این زمینه روش شناسی ارائه شود زیرا روش شناس به تنظیم گر و تحلیل گر می تواند مشاوره بدهد.

رفیعی آتانی با بیان اینکه وقتی از یک مکتب فکری صحبت می کنیم باید برای همه مراحل علوم انسانی اسلامی راه حل و برای کل آن تکلیف داشته باشد، خاطرنشان کرد: روش هر کدام از دانش ها متفاوت است و هر اقتصاد دان نمی تواند سیاستمدار خوبی باشد. حوزه کنش ظرفیت دانش بالایی دارد و زندگی فردی و اجتماعی مردم به آن نیاز دارد.

وی تاکید کرد: دانش های ما برای ساختن و عمل کردن است و انسان شناسی فلسفی ظرفیت بیشتری از علوم انسانی اسلامی دارد ولی امروز ما نتوانستم ادبیات اخلاقی برای مردم تولید کنیم. در حالی که می تواند به دانش و زندگی مردم کمک کند.

در تمدن اسلامی در شناخت قواعد پایه‌گذار بوده ایم

محمود حکمت‌نیا نیز در ادامه این همایش به پیشینه درخشان فرهنگ و تمدن اسلامی ایران در گذشته اشاره کرد و گفت: ابداعات زیادی در حوزه تمدن اسلامی وجود داشته است اما در ۳۰۰ سال اخیر با مشکلاتی مواجه شده‌ایم. این دغدغه فقط برای ما نیست و یک مسئله تاریخی تمدنی و اسلامی است که همه کشورهای اسلامی با این معضلات مواجه شده‌اند.

استاد پژوهشگاه فرهنگ و اندیشه اسلامی افزود: مشکلات تمدن اسلامی تنها مربوط به ایران نیست. برخی عامل این وضعیت کنونی جوامع که باعث ایجاد حس تحقیر شده‌ است را این می دانند که جوانان ما معتقد هستند «ما نمی‌توانیم». برای برون رفت از این گرفتاری تاریخی باید یک تمدن در یک دستگاه نظری وجود داشته باشد که این دستگاه سوالات بنیادین را پاسخ دهد. 

 حکمت‌نیا گفت: تمدن اسلامی توان «شناخت» را دارد اما توان «تغییر» را ندارد بسیاری از مسائل حقوقی مثل شرکت و بیمه و بانک اختراع بشر هستند و این اختراعات توانمندی خلق و تولید است. ما در تمدن اسلامی در شناخت قواعد پایه‌گذار بوده ایم و در علوم انسانی هم با این وضعیت مواجه بوده‌ایم اما باید علوم انسانی توانمندی ساخت که توانایی حل مشکلات را داشته باشد.

وی به موضوع انسان شبیه‌سازی شده در دنیای کنونی اشاره کرد وعنوان کرد: اشکال اساسی ما این است که به جای خلق ساختن، آن را ساختن و فناوری دیگران را می‌خوانیم. نوع نگاه ما به مسائل متفاوت شده است. مسائل اشتباه را نمی‌توان حل کرد بلکه باید اصلاح کرد. مسیر ۱۰۰ ساله ما در فناوری اشتباه بوده است و اگر اصلاح نشود سیاست گذاری ما با مشکل مواجه خواهد شد.

استاد پژوهشگاه فرهنگ و اندیشه اسلامی با اشاره به کشتار مردم و کودکان بی‌گناه مردم فلسطین در غزه خاطرنشان کرد: در ادبیات دینی قواعد و اساسی وجود دارد که اگر به هم بریزد رفتار حقوقی و اخلاقی به هم می‌ریزد.هیچ توجیه اخلاقی و حقوقی برای قتل کودکان بی‌گناه در غزه وجود ندارد زیر قبل از قیامت و بعد از قیامت از این گونه رفتارها و کشتن مردم بی‌گناه سوال می‌شود.

",arts,
342,"
به گزارش خبرنگار کتاب ایرنا، افتتاحیه هفتمین کنگره بین‌المللی علوم انسانی اسلامی و ششمین جایزه جهانی علوم انسانی دوشنبه ۲۲ آبان ماه در فرهنگستان علوم برگزار شد.

در این رویداد محمدعلی زلفی‌گل وزیر علوم، تحقیقات و فناوری، غلامعلی حدادعادل رئیس شورای تحول و ارتقا علوم انسانی، حجت الاسلام رضا غلامی رئیس مجمع عالی علوم انسانی اسلامی، حجت الاسلام احمدحسین شریفی دبیر مجمع عالی علوم انسانی اسلامی و جمعی از فعالان این حوزه حضور داشتند. 

با برگزاری «همایش»، وضعیت علوم انسانی در دانشگاه‌ها متحول نخواهد شد

غلامعلی حدادعادل با اشاره به سابقه ۱۴ سال حضور در شورای تحول و ارتقاء علوم انسانی گفت: با برگزاری «همایش»، وضعیت علوم انسانی در دانشگاه‌ها متحول نخواهد شد، اگر این طور فکر کنید، به اشتباه می‌افتید. زیرا دانشگاه‌ها شکلی به خود گرفته‌اند که با برگزاری همایش این تحول شکل نمی‌گیرد.

رئیس شورای تحول و ارتقا علوم انسانی افزود: اگر بخواهیم که دین اسلام در زندگی مردم جامعه به عنوان یک نیروی تاثیرگذار حضور داشته باشد باید تمدن اسلامی شکل بگیرد. اگر تمدن اسلامی شکل گرفته بود وضعیت در غزه این‌طور نبود که همه سران کشورهای اسلامی در کاخ مجلل حضور داشته باشند اما در قبال رنج مردم غزه جز سخن اقدام دیگری صورت ندهند. با الفاظ و عبارت نمی‌توان تحول ایجاد کرد و واقعیت این است که تمدن اسلامی در جهان فعال نیست در حالی که مردم غزه کمک می‌خواهند یک کشور نیست که به آنها کمک کند هرچند سوریه و ایران جای خود دارند و همه تهدیدها متوجه این کشورها است.

او با اشاره به تاکید مقام معظم رهبری برای اینکه باید به تمدن اسلامی دست پیدا کرد و در جهان اسلام تاثیرگذار بود، گفت: تمدن غربی در جهان همه تمدن‌ها را تحت تسلط خود در آورده است و تا رسیدن به تمدن نوین اسلامی، خروج از این وضعیت با علوم انسانی غربی میسر نیست و به تمدن نوین اسلامی به این شکل نخواهیم رسید زیرا در تمدن غربی انسان محوری و اومانیست حاکم است و یک دوگانگی در تمدن غربی شکل گرفته است و تصور این است انسان برای اینکه برای خودش باشد و روی پای خودش قرار گیرد باید مقابل خدا بیستد.

جانشین کردن انسان به جای خدا، انسان را نجات نخواهد داد

حدادعادل با اشاره به اینکه اصطلاح «پارادایم» یا «ابرانگاره» برای عبادت استفاده می‌شود، افزود: تصور این بوده است که دین مانع انسان است. مفهوم آزادی در اروپا محترم و مقدس است اما کل این موضوع را بشکافید مقابل عبادت است که به آن اصطلاح «پارادایم» یا «ابرانگاره» هم گفته‌اند. دو ابرانگاره یکی در تمدن اسلامی خدا و در تمدن غربی انسان است که این موضوع جای نقد دارد. یکی از متفکران غربی معتقد به این بود که باید امر مطلق وجود داشته باشد هر چند که گفته بود خدا نیست اما ارزش‌های الهی و فطرت انسان را قبول داشت و معتقد بود که باید انسانیت پرستش شود اما بعدها دیدند که انسان‌پرستی فرقی با خداپرستی ندارد.

رئیس شورای تحول و ارتقای علوم انسانی گفت: نیچه انسان کامل را انسانی می‌داند که ارزش‌ها را زیر پا می‌گذارد که این جای نقد و بحث دارد. به اعتقاد من روشن‌ترین نقد وضعیت کنونی، حال و روز مردم غزه است. بنابراین جانشین کردن انسان به جای خدا، انسان را نجات نخواهد داد. این ایجاب می‌کند ما به سمت تمدن نوین اسلامی حرکت کنیم و این موضوع باید در عمل کار شود.

علوم انسانی باید در رشته‌های مختلف مثل روانشناسی بر پایه بینش اسلامی باشد که این جای کار دارد این کار را برای علوم طبیعی انجام دهیم و باید در یک تمدن توحدی و اسلامی ایجاد شود اما در علوم انسانی ضروری تر است و باید فلسفه علوم انسانی داشته باشیم ودر رشته‌های مختف کار کنیم. ما در این زمینه ضعیف هستیم.

وضعیت علوم انسانی کشور حال خوبی ندارد

حدادعادل با اشاره به ورود شورای عالی انقلاب فرهنگی بعد از تذکر مقابل معظم رهبری برای تحول در علوم انسانی در ۱۴ سال گذشته گفت: این شورا به صورت جدی وارد میدان شد و افرادی از حوزه علمیه قم و دانشگاه‌ها دور هم جمع شدند اما من در این ۱۴ سال پی بردم این امر با ایجاد یک شورای عالی و دبیرخانه شدنی نیست و لوازم اجرایی کارآمدتری می‌خواهد و باید موانع را پشت سر بگذارد، یکی از این موانع این بود که وزات علوم در اختیار افرادی بود که اعتقادی به تحول به علوم انسانی نداشتند و همه آنچه ما رشته کرده بودیم پنبه کردند. مشخص بود که نمی‌خواهند آشکارا با شورای انقلاب فرهنگی در بیفتند و هم نمی‌خواستند این کار عملی شود.

اگر قصد داریم تحولی در علوم انسانی ایجاد کنیم و علوم انسانی بومی‌سازی شود یک پژوهشکده مستقل برای تحول علوم انسانی ایجاد کنیم که افراد جدید در آن تمام وقت کار کنندرئیس شورای تحول و ارتقا علوم انسانی عنوان کرد: این که شورایی هر چند سال یک بار برگزار شود با این حرف‌ها تمدن اسلامی ساخته نمی‌شود. بودجه هر سال برای تحول علوم انسانی سه میلیارد تومان بوده است، در حالی که برگزاری یک همایش یک میلیارد تومان هزینه دارد.

بضاغت اندکی داریم و امیدواریم در این دولت و وزارت علوم و تحقیقات و فناوری در این زمینه حمایت کنند. ما ۱۴ سال در محتوای برنامه‌های کتاب‌های درسی و آموزشی ۱۴۰ برنامه داشتم که تغییراتی ایجاد شد و۶۰۰ کتاب درسی جدید در دست تالیف داریم که انتشارت صمت باید این کتاب‌ها را منتشر کند.

حدادعادل در پایان با تاکید بر ضرورت ایجاد تحول در علوم انسانی خاطرنشان کرد: اگر قصد داریم تحولی در علوم انسانی ایجاد کنیم و علوم انسانی بومی‌سازی شود حداقل کاری که باید کنیم این است که یک پژوهشکده مستقل برای تحول علوم انسانی ایجاد کنیم که افراد جدید در آن تمام وقت کار کنند تا اینکه یک شورای دست و پاشکسته باشد وجود داشته باشد زیرا وضعیت علوم انسانی کشور حال خوبی ندارد و قرار است که تحولاتی در شورای عالی انقلاب فرهنگی در این زمینه شکل بگیرد.

بیانیه ششمین جایزه جهانی علوم انسانی اسلامی

در ادامه بیانیه ششمین جایزه جهانی علوم انسانی اسلامی توسط کمیته اعطاء جایزه جهانی علوم انسانیِ اسلامی ارائه شد: «پس از سپاس از خدای متعال و صلوات بر محمد و آل محمد، همچنین تقدیم نیکوترین و خالصانه‌ترین سلام‌ها به محضر مقدس و منور حضرت ولی عصر «عجل الله تعالی فرجه الشریف»، گرامی می‌داریم یاد و نام بنیان‌گذار کبیر انقلاب اسلامی، حضرت امام خمینی «رضوان الله تعالی علیه» و شهدای بزرگوار انقلاب اسلامی به‌ویژه شهدای حوزه و دانشگاه؛ و درود می‌فرستیم به رهبر حکیم انقلاب اسلامی، حضرت آیت الله العظمی خامنه‌ای «مدظله العالی».

برای کمیته اعطای ششمین دوره جایزه جهانی علوم انسانیِ اسلامی مایه مباهات است تا اعلام نماید، به لطف الهی هر سال شاهد شکوفایی بیشتر علوم انسانیِ اسلامی و رشد و پیشرفت آن هستیم. در عین حال، همچنان مهم‌ترین اولویت در عرصه علوم انسانیِ اسلامی، تداوم سرمایه‌گذاری‌های هوشمندانه در عرصة شکل‌گیری پژوهش‌های کلیدی و حمایت از نخبگان جوان چه در جهت پر کردن خلأها و ضعف‌های نظری و چه در پیوند نظر و عمل و پاسخگویی به نیازهای کاربردی است. از سوی دیگر، نباید تردید داشت که لازمة شکل‌گیری نظریه‌های تحول‌زا در علوم انسانیِ اسلامی، اهتمام مضاعف به تقویت جریان گفت‌وگو و نقد آزاد در صحنة عمل می‌باشد به‌طوری‌که هر میزان فرصت برای گفت‌وگوهای علمی بیشتر فراهم گردد، نه تنها سوء تفاهمات علمی برطرف خواهد شد، بلکه زمینه برای همکاری و هم‌افزایی میان اندیشمندان علوم انسانیِ اسلامی به رشد و شکوفایی بیشتری خواهد رسید.

در حالی مراسم ششمین دوره جایزه جهانی علوم انسانیِ اسلامی برگزار می‌شود که حقوق بشر در جهان با یکی از بزرگ‌ترین چالش‌ها طی دهه‌های گذشته روبرو شده است. تا این تاریخ، بیش از دوازده هزار نفر از مردم‌ مظلوم و بی‌گناه غزه از سوی رژیم اشغال‌گر اسرائیل به فجیع‌ترین شکل قابل تصور به شهادت رسیده‌اند و با تأسف فراوان نیمی از این تعداد را کودکان و زنان تشکیل می‌دهند. در این شرایط، محکومیت شدید جنایات رژیم اسرائیل و هم‌صدایی با مردم‌ آزاده جهان در جهت آتش‌بس فوری، ارسال کمک‌های بشردوستانه و فوری به مردم ستم‌دیدة غزه و پایان دادن به این اشغال ۷۵ ساله از طریق برپایی یک رفراندوم آزاد میان صاحبان واقعی این سرزمین، موضوعی است که هیأت داوران اصرار دارد به آن تصریح کند.

کمیته اعطاء جایزه جهانی علوم انسانیِ اسلامی در این دوره نیز مانند دوره‌های قبل، با پیشنهاد جمع قابل توجهی از دانشمندان برجسته در عرصه علوم انسانیِ اسلامی روبرو شد که کار انتخاب و معرفی دانشمندان و نظریه‌پردازان برتر را سخت و پیچیده می‌ساخت. البته یادآوری می‌کند، با عنایت به فلسفه وجودی این جایزه، کمیته اعطای جایزه به انتخاب افرادی اهتمام دارد که فراتر از ارائه یک یا چند نظریه ممتاز، صاحب تلاش‌های متنوعی باشند که در مجموع به پیشرفت علوم انسانیِ اسلامی و افزایش دارایی‌های علمی آن در رشته‌های کلیدی کمک نموده و جامعه علمی بتواند با اتکاء به ظرفیت‌های آنان، به راه خود بهتر از گذشته ادامه دهد.

کمیته اعطای جایزه جهانی علوم انسانیِ اسلامی در مراسم ششمین دوره که امروز در حضور شماری از اساتید و پژوهشگران ارجمند حوزه و دانشگاه برپا می‌شود، موفق شد بر مبنای نظام‌نامه جایزه، پس از بررسی‌های چند مرحله‌ای، و اخذ آراء اساتید و محققان برجسته علوم انسانیِ اسلامی در رشته‌های ذی‌ربط، در نهایت دو تن از دانشمندان را شایسته دریافت جایزه در این دوره تشخیص دهد:

یک: جناب حجت‌الاسلام والمسلمین آقای استاد احمد واعظی، در رشته فلسفه سیاسیِ اسلامی، که موفق شده‌اند ضمن توسعه روشمند فلسفه سیاسی به‌ویژه تمرکز شایسته بر روی ساحت عدالت‌پژوهی و همچنین ایجاد یک خط پژوهشی زنده و پرثمر، کمک قابل توجهی به فهم و تحقق عدالت اجتماعیِ اسلامی نمایند.

دو: استاد ارجمند جناب آقای دکتر محمود حکمت نیا در رشته حقوق اسلامی که ضمن نقش‌آفرینی مؤثر در جهت بسط و تقویت دانش حقوق اسلامی در ایران، و نیز محقق‌پروری در این عرصه، موفق شده‌اند دیدگاه‌ها و آثار علمی ارزشمندی را در جهت توسعه دانش حقوق اسلامی ارائه داده و در مسیر به جریان افتادن آن در نظام حقوقی ایران تلاش کنند.

در پایان، ضمن آرزوی سلامتی و مزید توفیق برای این دو اندیشمند گرانمایه در جهت خدمت خالصانه به پیشرفت و تعالی جامعه اسلامی، امیدواریم اعطاء این جایزه بتواند نقش خود را در معرفی الگوهای علمی موفق به جامعه علمی به خوبی ایفا نموده و از این پس، شاهد بهره‌مندی مضاعف از توانمندی‌های این اساتید محترم در جهت تحولات علمی بزرگ در عالم اسلام باشیم.

از همه صاحب‌نظران محترمی که ضمن مشارکت در مراحل گوناگون ارزیابی و انتخاب در کنار کمیته اعطاء جایزه جهانی علوم انسانیِ اسلامی بودند قدردانی می‌کنیم. همچنین لازم است از خانه اندیشه‌ورزان و همچنین مرکز پژوهش‌های علوم انسانیِ اسلامی صدرا به خاطر مشارکت در تأمین جوایز این دوره صمیمانه سپاس‌گزاری نماییم.

والسلام علیکم و رحمه الله و برکاته- بیست و دوم آبان‌ماه ۱۴۰۲»

",arts,
343,"
یاسر احمدوند در گفت‌وگو با خبرنگار کتاب ایرنا درباره خدمات صندوق هنر که در آستانه «هفته کتاب» برای کتاب‌فروشان سراسر کشور در نظر گرفته شده است، گفت: در آستانه هفته کتاب برای حمایت از کتاب‌فروشان در سراسر کشور و خدماتی که در حوزه فرهنگ ارائه می‌کنند، محمدمهدی اسماعیلی وزیر فرهنگ و ارشاد اسلامی با پیشنهاد مطرح شده توسط معاونت فرهنگی موافقت کردند؛ در نتیجه کتاب‌فروشان سراسر کشور می‌توانند به عضویت صندوق هنر دربیایند و از خدمات این صندوق بهره‌مند شوند.

معاون فرهنگی وزارت فرهنگ و ارشاد اسلامی با اشاره به همکاری این وزارتخانه و صندوق اعتباری هنر برای ارائه خدمات به کتاب‌فروشان توضیح داد: این کار مهم با هماهنگی و مساعدت سیدمجید پوراحمدی مدیرعامل صندوق اعتباری هنر انجام شد. لازم بود برای این کار منابعی تامین شود، طی مذاکراتی که چند هفته به طول انجامید، بعد از موافقت وزیر فرهنگ و ارشاد اسلامی برای ارائه خدمات به کتاب‌فروشان و همکاری معاون صندوق هنر این پیشنهاد به نتیجه رسید.

به زوردی شرایط بهره‌مندی از خدمات اعلام می‌شود

به گفته احمدوند، به زوردی شرایط بهره‌مندی از خدمات صندوق هنر توسط اداره توسعه کتاب و کتابخوانی معاونت فرهنگی اعلام خواهد شد و کتاب‌فروشان می‌توانند برای بهره‌مندی از خدمات به صندوق هنر معرفی شوند و در این صندوق ثبت نام کنند.

او با اعلام اینکه این پیشنهاد توسط «انجمن کتاب‌فروشان خوشه» مطرح و پیگیری شده است، افزود: امیدواریم که این اتفاق خوب بتواند حمایتی از فعالیت کتاب‌فروشان باشد. در تلاش هستیم که بتوانیم حمایت‌ها و کمک‌های دیگری را هم با مساعدت دولت مهیا کنیم.

احمدوند با تاکید بر اینکه تمام کتاب‌فروشان فعال در حوزه کتاب می‌توانند از خدمات صندوق هنر بهره‌مند شوند، ادامه داد: هر کتاب‌فروشی که در این فرایند ثبت نام کند می‌تواند از این امکانات استفاده کند، متراژ کتاب‌فروشی مهم نیست بلکه فعال بودن کتاب‌فروشی در حوزه کتاب مهم است. کتاب‌فروشان می‌توانند به عنوان خادم فرهنگی از تمام خدمات صندوق هنر از جمله بیمه‌ صندوق هنر استفاده کنند که شرایط خاصی در صندوق دارد.

",arts,
344,"
به گزارش ایرنا از ستاد خبری سی‌ویکمین دوره هفته کتاب جمهوری اسلامی ایران، مسابقه کتابخوانی کتاب «فلسطین از منظر حضرت آیت‌الله خامنه‌ای (مدظله‌العالی)» به مناسبت هفته کتاب سی‌ویکم ویژه اعضای کانون‌های فرهنگی و هنری مساجد کشور برگزار می‌شود.

این کتاب با مقدمه‌ علی اکبر ولایتی مشاور رهبر انقلاب در امور بین‌الملل، علاوه بر انتشار بیانات رهبر انقلاب در خطبه‌های نماز جمعه‌ی تهران، در هشت بخش شامل کلیات، شکست‌ها و پیروزی‌ها، مسئولیت‌ها، جنایات، راه حل‌ها، قهرمانان، روشنگری و آینده‌ی روشن به مرور بیانات حضرت آیت الله العظمی خامنه‌ای(مدظله‌العالی) پیرامون مسئله فلسطین پرداخته و در ۳۱۹ صفحه توسط انتشارات انقلاب اسلامی(وابسته به موسسه پژوهشی فرهنگی انقلاب اسلامی) منتشر شده است.

مهلت شرکت در این مسابقه از بیستم آبان‌ماه آغاز شده و تا پایان دی‌ماه امسال ادامه دارد. علاقه‌مندان می‌توانند برای شرکت در مسابقه و دریافت کتاب به سایت بچه‌های مسجد به نشانی www.bachehayemasjed مراجعه کنند. به برگزیدگان در این مسابقه جوایزی نفیس اهدا خواهد شد.



سی‌ویکمین دوره هفته کتاب جمهوری اسلامی ایران با شعار «آینده خواندنی است» از بیست‌وسوم تا سی‌ام آبان‌ماه امسال برگزار می‌شود.

",arts,
345,"
به گزارش ایرنا از شبکه رادیویی ایران، پویش «من کتاب می‌خوانم» تا کنون بیش از ۱۰ دوره در رادیو ایران برگزار شده است و از قدیمی ترین پویش های صدا و سیما و رادیو ایران است.

این پویش با هدف گسترش فرهنگ کتابخوانی و افزایش مطالعه برگزار می‌شود اما در هر دوره با فعالیت‌های متنوع و به شکل‌های مختلف برپا می‌شود، امسال نیز در برنامه‌های مختلف این شبکه رادیویی به شرح زیر به آن پرداخته می‌شود:

برنامه «سلام صبح بخیر» با پخش گزارش‌های مختلف به ترویج فرهنگ مطالعه می‌پردازد. این برنامه از شنبه تا پنجشنبه ساعت ۶:۱۵ روانه آنتن رادیو ایران می‌شود.

برنامه «خانه و خانواده» در بخش‌های مختلف به ترویج فرهنگ کتابخوانی در بین خانواده‌ها و نقش و تاثیر خانواده بر مطالعه فرزندان می‌پردازد. این برنامه شنبه تا چهارشنبه ساعت ۹ تقدیم مخاطبان رادیو ایران می‌شود.

برنامه «پلاک هشت» که در حوزه دفاع مقدس است در راستای فرهنگ و ترویج مطالعه به معرفی کتاب‌های دفاع مقدس می‌پردازد. این برنامه از شنبه تا چهارشنبه ساعت ۱۲:۱۰ به روی آنتن می‌رود.

همچنین برنامه «باغ هنر» به صورت ویژه و تخصصی در ادامه «من کتاب میخوانم» پویشی را برای معرفی کتاب‌های تازه از ۲۴ آبان تا ۲۴ آذر و روز پژوهش برپا می‌کند، در این پویش شنوندگان رادیو ایران می‌توانند تازه ترین کتاب‌هایی را که مطالعه کرده‌اند، را در برنامه معرفی کنند. علاوه بر این، پوشش رویدادهای کتاب و کتابخوانی و گفت و گو با نویسندگان و مسئولان از دیگر بخش‌های برنامه است.

رادیو ایران سال گذشته پیشنهادی فراگیر را مطرح کرد و تاسیس «کتابخانه ملی مجازی» را پیشنهاد کرد تا ایرانیان در سراسر جهان بتوانند از کتاب‌های آن استفاده کنند. امسال نیز این پیشنهاد را در «باغ هنر» پیگیری می‌شود، این برنامه از شنبه تا چهارشنبه ساعت ۱۶ پخش می‌شود.

برنامه «شب بخیر کوچولو» در قصه‌های مختلف برای کودکان از اهمیت کتاب خواندن می‌گوید. این برنامه نیز از شنبه تا چهارشنبه ساعت ۲۱:۳۵ تقدیم می‌شود.

برنامه تخصصی «تالار آیینه» که همواره معرفی کتاب انجام می‌دهد، به صورت ویژه به تازه ترین کتاب های منتشر شده می‌پردازد. این برنامه از شنبه تا سه شنبه ساعت ۲۲:۳۰ روانه آنتن می‌شود.

برنامه «پارسی گویان» نیز به معرفی کتاب های کهن فارسی و خوانش اشعار آنان می‌پردازد. این برنامه پنجشنبه‌ها ساعت ۱۵:۳۰ پخش می‌شود.

برنامه «قصه ظهر جمعه» نیز در هفته کتاب و کتابخوانی به معرفی کتاب‌های کهن و داستان‌های قدیمی می پردازد. این برنامه جمعه‌ها ساعت ۱۳:۳۰ از رادیو ایران موج اف ام ریف ۹۰ مگاهرتز و موج ای ام ردیف ۵۵۸ کیلوهرتز پخش می‌شود. 

",arts,
346,"
به گزارش خبرنگار کتاب ایرنا، رخشنده اعتصامی معروف به پروین اعتصامی در ۲۵ اسفند ۱۲۸۵ خورشیدی در شهر تبریز به دنیا آمد. پدرش یوسف اعتصامی آشتیانی (اعتصام الملک) از رجال نامی و نویسندگان و مترجمان مشهور اواخر دوره قاجار بود. در کودکی با خانواده به تهران آمد. پایان‌نامه تحصیلی خود را از مدرسه آمریکایی تهران گرفت و در همانجا شروع به تدریس کرد. پیوند زناشویی وی با پسر عمویش بیش از دو و نیم ماه دوام نداشت. وی پس از جدایی از همسر، مدتی کتابدار کتابخانه دانش‌سرای عالی بود. دیوان اشعار وی بالغ بر ۲۵۰۰ بیت است. وی در فروردین ۱۳۲۰ شمسی به علت ابتلا به حصبه درگذشت و در قم به خاک سپرده شد.

بنیاد ادبی استاد شهریار با همکاری دانشکده ادبیات دانشگاه علامه طباطبایی اقدام به برگزاری همایش بین‌المللی پروین اعتصامی کرده است. اختتامیه این همایش در ۲۴ آبان ۱۴۰۲ در دانشگاه علامه طباطبایی برگزار خواهدشد. در این روز از کتابی که از مجموعه آثار منتخبان این دوره تشکیل شده است، رونمایی خواهدشد.

با حضور محسن حبیبی رئیس دانشکده ادبیات فارسی و زبان‌های خارجی دانشگاه علامه طباطبایی و جواد وندنوروز رئیس بنیاد استاد شهریار در ایرنا نشستی برگزار شد. در این نشست ابعاد نخستین دوره همایش بین‌المللی پروین اعتصامی مورد بررسی قرار گرفت.







    از چپ: محسن حبیبی رئیس دانشکده ادبیات فارسی و زبان‌های خارجی دانشگاه علامه طباطبایی و جواد وندنوروز رئیس بنیاد استاد شهریار 
  



درباره نخستین همایش بین‌المللی پروین اعتصامی توضیح دهید. چه تعداد مقاله به دبیرخانه رسیده است و اختتامیه این همایش در چه روزی برگزار می‌شود؟

وندنوروز: نخستین همایش بین‌المللی پروین اعتصامی با همکاری مشترک علامه طباطبایی و بنیاد استاد شهریار در ۲۴ آبان سال جاری در محل دانشکده زبان و ادبیات فارسی دانشکده علامه طباطبایی برگزارخواهد شد. از اهداف برگزاری این همایش بین‌المللی می‌توان به موضوع آشنایی اندیشمندان و نسل جدید با آثار و اندیشه‌های پروین اعتصامی اشاره کرد.

این همایش نشان دهنده اهتمام ویژه اندیشمندان در حوزه علوم انسانی و زبان و ادب فارسی به ضرورت توسعه و ترویج صحیح اندیشه‌های بانو پروین اعتصامی است و در نتیجه برگزاری این همایش شاهد راه‌اندازی دبیرخانه دائمی پروین اعتصامی خواهیم بود.

 درجه ISC (پایگاه استنادی علوم جهان اسلام) از وزارت علوم برای این همایش اخذ شود

از دیگر اهداف آن می‌توان به جلب توجه صاحب نظران و سیاستمداران فرهنگی کشور به ضرورت توسعه اندیشه‌های اجتماعی پروین اشاره کرد. استقبال ارزشمند دانشگاه علامه و اعضای هیات علمی و پژوهشگران و دانشجویان دکترای این دانشگاه باعث شد که درجه ISC (پایگاه استنادی علوم جهان اسلام) از وزارت علوم برای این همایش اخذ شود.

همین موضوع باعث شد بیش از ۴۵۰ مقاله از داخل و خارج از کشور به دبیرخانه همایش پروین ارسال شود. از این تعداد ۲۸۰ مقاله ارزیابی شده و در کتاب مجموعه مقالات همایش پروین به چاپ خواهد رسید. همچنین بعد از اعلام فراخوان ۱۸۰ پایان‌نامه و رساله‌هایی از دانشگاه‌های مختلف، به دبیرخانه واصل شد. از میان اینها ۱۰ عنوان انتخاب شد و در روز اختتامیه به عنوان رتبه ممتاز به شکل کتاب رونمایی خواهد شد.

فکر می‌کنید اجرای این همایش چه تاثیری بر جامعه خواهد داشت؟

وندنوروز: پروین اعتصامی از هفت سالگی در منزلی در تهران زندگی کرده است، در نتیجه فعالیت دبیرخانه دائمی همایش بین‌المللی پروین اعتصامی این منزل در جریان ثبت ملی قرار گرفته است. جا دارد از کمیته ملی یونسکو قدردانی و تشکر کنیم که در پی ثبت جهانی بانو پروین اعتصامی به نام ایران هستند.

رویکرد علمی و آگاهانه دانشگاه علامه طباطبایی به مفاخر کشور، موجب شد شاهد برنامه‌های خوبی در سطح ملی باشیم. همچنین جشنواره پایان‌نامه‌های برتر با همکاری یونسکو، دانشگاه تهران و علامه طباطبایی به شکل مشارکت برگزار خواهند داشت. 







    جواد وندنوروز رئیس بنیاد استاد شهریار 
  



بسیاری از شاعران ایران از حکمای زمان خود بودند

دانشگاه علامه طباطبایی در برگزاری همایش بین‌المللی پروین اعتصامی چه نقشی دارد؟

حبیبی: دانشگاه علامه طباطبایی به عنوان بزرگترین دانشگاه تخصصی کشور و حتی منطقه که دارای حدود ۵۶۰ هیات علمی و ۱۳ هزار دانشجو در مقاطع مختلف است، یکی از قطب‌های علوم انسانی محسوب می‌شود. اساتید برجسته و بنامی در دانشکده ادبیات فارسی و زبان‌های خارجی که از قدمت بالایی برخوردار است، در زمینه موضوع ادبیات فارسی مشغول تدریس و پژوهش هستند.

برگزاری بزرگداشت برای شاعران ادیبان و هنرمندان می‌تواند برای جامعه عمومی با سلایق مختلف و در سنین مختلف به خصوص جوانان مفید واقع شود

حدود یک سال است که همکاری ما با بنیاد استاد شهریار شروع شده و دیدار و گفت‌وگوهایی در این زمینه انجام شده است تا اقدامات مشترکی را به انجام برسانیم. همایش بین‌المللی شاعر معاصر بانو پروین اعتصامی نخستین کار مشترک است که بین دو مجموعه انجام می‌شود و امیدواریم که این دری باشد تا بتوانیم گام‌های دیگری را برداریم.

برگزاری بزرگداشت برای شاعران، ادیبان و هنرمندان می‌تواند برای جامعه عمومی با سلایق مختلف و در سنین مختلف به خصوص جوانان مفید واقع شود. همچنین برگزاری این بزرگداشت برای نخبگان هم می‌تواند نویدبخش باشد. شعر و ادب و زبان پارسی در ایران ریشه دارد و می‌توان گفت زبان و ادب فارسی، ادیبان بزرگی را به جهان تقدیم کرده است؛ از رودکی و فردوسی تا شاعران معاصر که در قالب‌های شعری مختلف شعر سرودند فقط در قالب‌های ادبی و زیبایی‌شناسی خلاصه نمی‌شوند.

بسیاری از شاعران ایران از حکمای زمان خود بودند که توانستند آثاری در قالب شعر و هنر ارائه کنند؛ از جمله بانو پروین اعتصامی که در دوران معاصر که نوعی مدرنیته وارد کشور شده بود، همزمان بود.

پروین با شعرش دری برای دادخواهی مردم بازکرد

حبیبی: پروین اعتصامی در شعر خود مشکلات فقر را برای مردم عرضه کرد و توانست با شعر فاخرش دری را برای دادخواهی مردم باز کند. از این رو پاسداشت این شاعران و به خصوص پروین اعتصامی می‌تواند راهگشا باشد، موضوعات در شعر او به زیبایی و در بالاترین نوع وزن‌ها، هنر و زیبایی عرضه شده است. پروین اعتصامی باید مجددا به مردم، دانشجویان، استاید و افراد علاقه‌مند معرفی و عرضه شود و درباره او بازشناسی صورت بگیرد.

دانشگاه علامه طباطبایی رسالت خود می‌داند که این اقدامات را انجام دهد. در آینده همکاری ما با بنیاد استاد شهریار که سابقه خوبی در معرفی شاعران دارد ادامه خواهد داشت و همایش‌های مشابه را با همدیگر اجرا خواهیم کرد.

آیا دانشگاه علامه طباطبایی برنامه‌ای برای سایر شاعران هم درنظر دارد؟

حبیبی: با همکاری انجمن آثار و مفاخر افتتاحیه همایش ابن یمین فریومدی را در دانشکده ادبیات فارسی دانشگاه علامه طباطبایی برگزار کردیم و با استقبال خوبی از طرف اساتید دانشگاه‌های مختلف و دانشجویان مواجه شد. پس از همایش فاخر پروین اعتصامی، همایش بین‌المللی کلیله و دمنه را در اسفندماه برگزار خواهیم کرد و همینطور دانشکده زبان فارسی نقش خود را در ادب و هنر ایران اجرا خواهد کرد.







    محسن حبیبی رئیس دانشکده ادبیات فارسی و زبان‌های خارجی دانشگاه علامه طباطبایی 
  



باید آبروی همایش پروین حفظ شود

کیفیت آثار ارسال شده به دبیرخانه را چگونه ارزیابی می‌کنید؟

زبان فارسی زبان هنرمندانه و شاعرانه است. مردم ما در حوزه‌های روستایی، عشایری و شهری با حکمت، ضرب‌المثل، شعر و ادب زندگی می‌کنند

حبیبی: تیم ارزیاب و گروهی که داوری مقالات را بر عهده دارند با محوریت محمدحسن حسن‌زاده‌نیری که از اساتید و هیات علمی گروه زبان فارسی دانشگاه علامه طباطبایی، اقدامات را در دست گرفتند. مقالات در سطوح مختلف ارائه و سعی شده است مقالاتی که انتخاب می‌شود حتما از وزانت بالایی برخوردار باشند.

همایش‌های مختلف در همه سطوح برگزار می‌شود، مهم داوری است که می‌تواند وزانت همایش را نشان دهد و تیم ارزیاب حتما موضوع را با جدیت ادامه می‌دهند و سعی خواهند کرد که آبروی همایش با ارائه مقالات شایسته نام پروین اعتصامی حفظ شود.

آیا از کشورهای فارسی زبان یا دیگر کشورها هم اثری به دبیرخانه ارسال شد؟

حبیبی: از حدود ۱۰ کشور پاکستان، ترکمنستان، تاجیکستان، افغانستان، ترکیه و کشورهای دیگری که با پروین اعتصامی و شعر و ادب او آشنا هستند مقاله‌هایی دریافت شده است. وجه ادبی او حفظ شده و دوستداران این شاعر پرآوازه که از این همایش آگاهی کسب کردند استقبال خوبی از این همایش انجام دادند و وجه ادبی این همایش حفظ شده است.







    از چپ: محسن حبیبی رئیس دانشکده ادبیات فارسی و زبان‌های خارجی دانشگاه علامه طباطبایی و جواد وندنوروز رئیس بنیاد استاد شهریار 
  



مردم ایران با شعر زندگی می‌کنند

میزان توجه جامعه به شاعران را چطور ارزیابی می‌کنید؟

حبیبی: در دوران معاصر پس از انقلاب رویکرد به شعر در قالب‌های مختلف بسیار رو به جلو بوده است. به عنوان مثال، شاعری مانند ابن یمین فریومدی یکی از قطعه سرایان قهار هستند، قطعه قالب شعری که بیشتر به مسائل اجتماعی توجه داشته است. ابن یمین اواخر ایلخانان و اوایل سربه‌داران می‌زیست. در آن دوران به این دلیل که نقاط مختلف ایران به شکل ملوک الطوایفی اداره می‌شد؛ مناطق مختلف ایران دچار فقر، ظلم، ستم و درگیری بودند و مشکلات به اوج خودش رسیده بود. به همین دلیل ابن یمین فریومدی قالب قطعه را انتخاب می‌کند تا بتواند انتقاد کند.

در دوران معاصر پس از انقلاب، سرودن قالب قطعه رشد می‌کند، این قالب وجه انتقادی در اجتماع دارد

می‌دانیم که غزل، وجهه عاشقانه و آسمانی دارد و سایر قالب‌ها هر کدام برای انتقال محتوایی به کار می‌روند. در دوران معاصر پس از انقلاب، سرودن قالب قطعه رشد می‌کند، این قالب وجه انتقادی در اجتماع دارد، در دوران معاصر هم قطعه سرایان بسیار داریم. در دوران معاصر شعر زایش دوباره پیدا کرده و مردم رویکر مناسب به شعر دارند و این وظیفه ما را دو چندان می‌کند، زیرا وظیفه داریم که شعر و ادب فارسی را بشناسانیم.

شاعران بزرگی در فرهنگ و ادب ما وجود دارند؛ قله‌هایی که در جهان معروف هستند مانند سعدی، حافظ، فردوسی، مولوی، خیام و ... که بعضا شاعرانی که قدری پایین‌تر ازاین قله‌ها هستند و هر کدام می‌توانند برای شعر و ادب یک کشور نمونه خوبی باشند، کمتر شناخته شدند. ما موظف هستیم با برگزاری جلسات، ارجنامه‌ها و رویدادهای فرهنگی، بزرگان خود را به مردم بشناسانیم.

مردم ما ادب دوست و افرادی هستند که با شعر زندگی می‌کنند، فرهنگ و ادب را دوست دارند. زبان فارسی زبان هنرمندانه و شاعرانه است. مردم ما در حوزه‌های روستایی، عشایری و شهری با حکمت، ضرب‌المثل، شعر و ادب زندگی می‌کنند . ادب فارسی می‌تواند بر ناملایمات التیام باشد ومی‌تواند نسخه خوب و درمان بسیاری از دردها باشد.

",arts,
347,"
به گزارش خبرنگار کتاب ایرنا، سیده کلثوم موسوی زنی عاشق‌پیشه اهل روستای محمله، روستایی حوالی شهر خُنج در جنوب استان فارس است که به همسرش علاقه فراوانی دارد. او در طول زندگی خود فراز و نشیب‌های زیادی را تجربه می‌کند که یکی از پردردترین این اتفاقات شهادت همسرش حسین است. اما او صبور و استوار ستون زندگی‌اش می‌شود و اجازه نمی‌دهد خانه‌اش فرو ریزد. او فرزندانش را در سایه این جمله می پروراند: «این شهید من، نه تنها پدر شما که پدر همه فرزندان ایران است.»

کتاب «اشک حوا» در ۹ فصل تنظیم شده که هر فصل برهه‌ای از زندگی شخصیت اصلی داستان را در برمی‌گیرد و عنوان هر فصل استعاره‌ای در راستای محتوای آن فصل است. این کتاب سال ۱۴۰۲ به چاپ رسیده است. خبرنگار کتاب ایرنا با معصومه حسینی نویسنده اثر گفت‌وگو کرد که در ادامه می‌خوانید.

لطفا کمی درباره کلیت کتاب توضیح دهید.

زندگی از یک زن روستایی گرفته می‌شود اما با سعی و تلاش فردی خودش زندگی را بازمی‌گرداند

حسینی: «اشک حوا» روایتی از واگویه‌ها و زندگی یک زن روستایی در یک منطقه دور و محروم است که محرومیت‌های بسیاری در زندگیش تجربه می‌کند. در این گیرودار همسرش هم به جبهه می‌رود و شهید می‌شود. نکته مهم این است که کلثوم زنی عاشق‌پیشه است اما از این عشق و عاطفه خود به‌خاطر وطن می‌گذرد. زندگی او فراز و فرودهای عجیب و غریبی دارد که بسیار خواندنی و جذاب است. سختی‌هایی که شنیدنش دل هر فردی را به درد می‌آورد.

خانم موسوی همسر شهید برای کدام منطقه و روستا از کشور هستند؟

حسینی: روستایی از توابع شهرستان خُنج به نام محمله که درجنوب فارس واقع است. اما نکته اینجاست زمانی که زنان شهرنشین خاطرات این همسر شهید را می‌شنوند شاید نتوانند خیلی از این خاطرات را درک کنند. در حالی که سال‌های زیادی ازاین خاطرات نمی‌گذرد و این محرومیت‌ها را تجربه نکرده‌ایم، اما زمانی که داستان را می‌خوانیم یک همذات‌پنداری با آن داریم که مراتب عمیقی از تجربه‌های یک انسان است که باید بیشتر به آن دقت کنیم.

این چه محرومیت‌هایی است که شما انقدر روی آن تاکید می‌کنید؟

حسینی: محرومیت‌هایی که حتی شاید دیگر زنان روستایی آن را درک نکرده باشند. مشکلاتی مثل نبود آب یا حتی مشکلاتی مثل زلزله و ناامنی‌هایی که توسط یک قاتل در روستا گسترش پیدا کرد. همه این‌ها برای یک روستای کوچک بسیار زیاد است. در این شرایط است که مسئول یک خانواده باید به جنگ برود و تمام مسئولیت‌های این زندگی به گردن همسرشان بیفتد. اینجا جهاد همسر شهید اصلا کمتر از جهاد مرد خانواده نیست.







   جلد کتاب
  



مهم‌ترین پیام در این کتاب امید و زندگی است

مهم‌ترین پیام و ارمغان این کتاب و این خاطرات چیست؟

حسینی: مهم‌ترین پیام در این کتاب امید و زندگی است. امیدی که در لابه‌لای صفحات غم‌انگیز زندگی جریان دارد. زندگی خانم موسوی سرشار از امید و زندگی بود. تکه پازل‌های زندگی را کنار هم می‌گذارد دست بر زانویش‌هایش می‌گذارد تا دوباره بلند شود.

این کتاب در حالی که زندگی یک همسر شهید را تعریف می‌کند، خرده فرهنگ‌ها و شیوه زیست مردم در آن ثبت و روایت شده است

طی چند سال گذشته کتاب مربوط به خاطرات همسران شهید بسیار منتشر شده است، فکر می‌کنید وجه تمایز این کتاب با آن دسته از خاطرات همسران شهید چیست؟

حسینی: ای کاش پاسخ این سوال را به مخاطبان و خوانندگان کتاب بسپاریم تا آن‌ها پاسخ بدهند. اما من خودم فکر می‌کنم دو عنصر مهم وجود دارد یکی زن و دیگری روستا. زندگی از این زن روستایی گرفته می‌شود اما با سعی و تلاش فردی خودش زندگی را بازمی‌گرداند. در دل این ماجرا رنج‌هایی نهفته است که شاید برای بسیاری امری خیالی به نظر برسد، در حالی که این کتاب صد در صد مستند است.

یکی دیگر از نقاط مثبت کتاب این است که در حالی که زندگی یک همسر شهید را تعریف می‌کند، خرده فرهنگ‌ها و شیوه زیست مردم در آن ثبت و روایت شده است. ضمن اینکه ادبیاتی کتاب روان است که به جذابیت کتاب کمک کرده است.

شما اشاره کردید به روستایی بودن این همسر شهید و رنج‌هایی که کشیده‌اند به نظر شما شباهات‌ها و تفاوت‌های زندگی یک زن شهری که همسر اون نیز شهید شده است و تجربه های یک همسر شهید روستایی چیست؟

حسینی: اصلا نمی‌توان این دو را با هم مقایسه کرد. کتاب‌های زیادی داشتیم از همسر شهید و زن تهران نشین یا شهرنشین که در کنار تمام رفاهی که در زندگی دارد در مواجه با تجربه جنگ و فقدان امکان مواجه راحت‌تری نسبت به یک زن روستایی که درمحرومیت کامل به سر می برد، دارد. زن روستایی که حتی کم‌ترین امکانات را ندارد. شما دقت کنید در کتاب، بسیاری از مسئولیت‌های سهمگین در روستا به عهده مرد است و در نبود او زن باید به تنهایی این آنها را به دوش بکشد. پس این دو تجربه متفاوت را نمی‌توان به راحتی باهم مقایسه کرد.

",arts,
348,"
به گزارش ایرنا از اداره کل روابط عمومی و امور بین‌الملل کانون پرورش فکری کودکان و نوجوانان، سی‌ و یکمین دوره هفته کتاب جمهوری اسلامی ایران با شعار «آینده خواندنی است» از ۲۳ تا ۳۰ آبان ماه در سراسر کشور برگزار می‌شود.

برهمین اساس مدیرعامل کانون پرورش فکری کودکان و نوجوانان با اشاره به اهمیت کتابخوانی اظهارداشت: توسعه و ترویج کتابخوانی و اجرای برنامه‌های کتاب‌محور همواره مورد توجه ادارهای کل استانی کانون بوده است و مربیان همیشه همراه با اجرای برنامه‌های خلاق و پویا در توسعه و ترویج کتابخوانی نقش آفرین بودند.

حامد علامتی افزود: سرعت فناوری‌های نوین ما را مجاب می‌کند در جهت به‌روزرسانی دانسته‌هایمان اقدام کنیم تا برای نسل امروز حرفی از جنس خودشان بر اساس نیاز و ضرورت‌های فرهنگی، تربیتی و اسلامی داشته باشیم.

وی با بیان اینکه هدف کلی این برنامه‌ها توسعه و ترویج فرهنگ مطالعه و کتابخوانی در میان کودکان و نوجوانان، خانواده‌ها و اولیای تربیتی است، افزود: ارتقای کمی و کیفی فعالیت کتابخوانی در مراکز فرهنگی هنری کانون در سراسر کشور؛ تقویت سواد خواندن از طریق تقویت مهارت‌های دیداری، شنیداری، گفتاری و خوانداری؛ توسعه و تعمیق دیدگاه نقادانه‌ی مربیان از اهداف اجرای برنامه‌های هفته کتاب است.

علامتی بیان کرد: استفاده بهینه از فضای مجازی با جلب مشارکت خانواده‌ها و اولیای تربیتی در جهت توسعه و ترویج فرهنگ کتابخوانی؛ ایجاد بستر مناسب برای تقویت کنشگری نوجوانان در حوزه‌ی کتاب‌خوانی از دیگر اهداف این هفته است.







    حامد علامتی 
  



وی، مخاطبان برنامه‌های هفته کتاب را کودکان و نوجوانان، مربیان و کارشناسان مراکز فرهنگی هنری کانون، خانواده‌ها و اولیای تربیتی مخاطبان عنوان کرد و اظهارداشت: در روزهای هفته کتاب برنامه‌های اختتامیه دومین جایزه کتاب مرغک (جایزه کتاب ماه و سال کودک و نوجوان) ۲۸ آبان، برنامه‌ ادبی دو پنجره روز اول آذر، عصرانه با شاعران و نویسندگان۲۲ آبان، رونمایی از ۱۰ عنوان کتاب جدید روز ۳۰ آبان برگزار خواهد شد.

مدیرعامل کانون پرورش فکری کودکان و نوجوانان گفت: همچنین برگزاری نشست تخصصی با موضوع «آسیب شناسی کتاب‌های شعر کودک در زمینه مهارت‌های سبک زندگی ایرانی –اسلامی» ۲۲ آبان، نشست شعرخوانی با موضوع کودکان غزه ۲۴ آبان، نشست کتاب و کتابخوانی با نیازهای ویژه ۲۱ آبان، نشست نقش نو کتابداران در عصر دیجیتال ۲۳ آبان و نشست بررسی نشریات کودک و نوجوان با رویکرد علمی-پژوهشی ۲۷ آبان عنوان نشست‌هایی است که همزمان با این هفته برگزار خواهد شد.

علامتی با اشاره به برپایی نمایشگاه منتخبی از کتاب‌های فارسی و غیرفارسی با موضوع پیدایش خط در کتابخانه مرجع کانون پرورش فکری کودکان و نوجوانان با عنوان «از کتیبه تا خط» افزود: برنامه کتاب فیلم با نمایش ۳۵ عنوان کتاب فیلم (۳۰ عنوان انیمیشن) و پنج عنوان فیلم سینمایی در راستای طرح سینمای دانش آموزی از دیگر برنامه‌های این نهاد است.

وی بیان کرد: حضور تماشاخانه سیار در حاشیه تهران و اجرای برنامه، افتتاحیه باشگاه‌ نخبگان ادبی، پویش‌های ملی کتابخوانی، افتتاحیه جشنواره‌های استانی قصه‌گویی کانون پرورش فکری، اعلام برگزیدگان جشنواره ملی آواز ققنوس، فروش فوق‌العاده سایت دیجی کانون، اجرای طرح یاسمن، برگزاری جشن‌های کتابخوانی، اجرای مهرواره ملی در مسیر دانایی بر بال کتاب، طرح نقد کتاب با عنوان «صمیمانه با کتاب»، راه‌اندازی و هدایت باشگاه‌های کتابخوانی مراکز در قالب مسابقه ملی از دیگر برنامه‌های هفته کتاب است.

مدیرعامل کانون در ادامه گفت: ارسال مرحله دوم کتاب به کتابخانه‌های کانون در سراسر کشور نیز ۲۳ تا۳۰ آبان با عنوان «در مسیر دانایی بر بال کتاب» اجرا خواهد شد.

علامتی بیان کرد: مرکز تئاتر کانون پرورش فکری نیز به مناسبت هفته کتاب و کتابخوانی تعدادی از فیلم تئاترهای خود را اکران رایگان می‌کند. همچنین در این هفته ۵۵۰ عنوان کتاب‌ موجود در سایت digikanoon.ir با تخفیف ۲۰ درصدی برای مخاطبان عرضه خواهد کرد.





",arts,
349,"
به گزارش خبرنگار گروه علم و آموزش ایرنا، حامد علی اکبرزاده امروز دوشنبه در نشست خبری «سی‌امین جشنواره ملی کتاب سال دانشجویی»، این جشنواره را یکی از قدیمی ترین برنامه های فرهنگی جهاد دانشگاهی و حتی حوزه آموزش عالی و دانشگاه های کشور عنوان کرد.

وی رمز موفقیت جشنواره کتاب سال دانشجویی را استمرار آن و بهره گیری از تیم علمی و تخصصی در ارزیابی آثار دریافتی و همچنین اجرای مناسب این جشنواره دانست.



علی اکبرزاده با تاکید بر اینکه، جشنواره کتاب سال دانشجویی در طول ۳۰ دوره برگزاری در ادوار گذشته از دستاوردهای بسیار خوبی برخوردار بوده است، افزود: یکی از دستاوردهای مهم این جشنواره این است که تعداد زیادی از برگزیدگان در سال های گذشته هم اکنون جزو بهترین اساتید دانشگاهی کشور هستند.

وی همچنین تعداد کل آثار ارسال شده به ۳۰ دوره برگزاری کتاب سال دانشجویی را در طول سال های گذشته، ۱۲ هزار و ۴۷۶ اثر اعلام کرد.

علی اکبرزاده همچنین با بیان اینکه، آیین اختتامیه سی امین جشنواره ۲۹ آبان ماه در تالار فردوسی دانشکده ادبیات دانشگاه تهران برگزار می شود، گفت: ۵۵۴ اثر به دبیرخانه سی امین جشنواره ملی کتاب سال دانشجوی ارسال شده که ۱۵ اثر برگزیده و ۱۱ اثر شایسته تقدیر در آیین اختتامیه معرفی و تجلیل می شوند.



رییس سازمان ترویج مطالعه و نشر جهاد دانشگاهی در ادامه با اشاره به انتشار فراخوان این جشنواره در بهمن ماه سال گذشته(۱۴۰۱)، افزود: هدف از برگزاری جشنواره ملی کتاب سال دانشجویی ایجاد نشاط علمی در فضای دانشگاهی کشور، شناسایی و حمایت از دانشجویان نوقلم و صاحب اندیشه، معرفی و تجلیل از ناشران فعال در زمینه آثار دانشجویی و تقویت روحیه پژوهش در بین دانشگاهیان است.

وی با اشاره به تمدید مهلت ارسال آثار به دبیرخانه سی امین جشنواره ملی کتاب سال دانشجویی از ۳۱ اردیبهشت تا ۲۰ خرداد ماه امسال تاکید کرد: در زمان اعلام شده دانشجویان تمام رشته‌ها و مقاطع تحصیلی و همچنین طلاب سطوح مختلف فرصت داشتند آثار خود را به تعداد نامحدود در ۶ گروه اصلی شامل «فنی و مهندسی»، «علوم پایه»، «علوم انسانی»، «کشاورزی و منابع طبیعی»، «علوم پزشکی و دامپزشکی»، «هنر و معماری» و دو بخش «ویژه» و «بین الملل» ارسال کنند.

علی اکبرزاده در ادامه، همزمانی دوره تحصیل دانشجو با زمان چاپ و انتشار اثر، دارا بودن مشخصات عمومی کتاب برای اثر منتشر شده، داشتن اعلام وصول از وزارت فرهنگ و ارشاد اسلامی، انتشار کتاب در بازه زمانی ابتدای سال ۱۴۰۰ تا پایان ۱۴۰۱، ثبت نام اینترنتی، ارسال دوجلد از کتاب به دبیرخانه و ارسال نسخه‌ای از متنِ زبان اصلی آثار ترجمه شده را از جمله شرایط شرکت در سی امین جشنواره ملی کتاب سال دانشجویی عنوان کرد.

وی گفت: البته دانش آموختگانی که حداکثر دو سال پس از دانش آموختگی، کتاب خود را در بازه زمانی ۱۴۰۱ - ۱۴۰۰ منتشر کرده اند نیز می توانستند در این جشنواره نام نویسی کنند.

رییس سازمان ترویج مطالعه و نشر جهاد دانشگاهی با بیان اینکه، براساس فراخوان اعلام شده ناشران نیز قادر به ارسال آثار دانشجویی خود به همراه فرم ثبت نام اینترنتی به دبیرخانه این جشنواره بودند، تصریح کرد: در آیین اختتامیه جشنواره از ناشرانی که اهتمام جدی در نشر آثار دانشجویی داشته‌اند، تجلیل می شود.

وی در ادامه دو موضوع اقتصاد دانش بنیان و تولید ملی و همچنین ادبیات پیشرفت را از بخش های ویژه سی امین جشنواره ملی کتاب سال دانشجویی امسال عنوان کرد و با اشاره به دریافت ۲۲ اثر در این بخش گفت: در این بخش از دو اثر فاخر که از منظر علوم انسانی به حوزه اقتصاد دانش بنیان و تولید ملی پرداخته اند و همچنین روایت و تحلیل ارزشمند از پیشرفت های کشورمان در دوران پس از پیروزی انقلاب اسلامی داشته اند، تقدیر خواهد شد.

دبیر سی‌امین جشنواره ملی کتاب سال دانشجویی با اشاره به استفاده از بیش از ۶۰ داور در داوری آثار دریافتی همچنین تصریح کرد: از ۵۵۴ اثر دریافتی ۳۰۱ اثر مربوط به گروه علوم انسانی، ۲۷ اثر هنر و معماری ، ۲۶ اثر کشاورزی و منابع طبیعی است و مابقی آثار مربوط به سایرحوزه ها است.

علی اکبرزاده همچنین تصریح کرد: ۶۹ درصد شرکت کنندگان سی‌امین جشنواره ملی کتاب سال دانشجویی آقایان و ۳۱ درصد خانم هستند؛ ضمن اینکه ۶۹ درصد آثار ارسالی به این جشنواره مربوط به دانشجویان مقطع کارشناسی و ۲۹ درصد کارشناسی ارشد و هشت درصد دانشجویان دکتری است.

رییس سازمان ترویج مطالعه و نشر جهاد دانشگاهی همچنین در ادامه اعلام کرد: در مراسم اختتامیه این جشنواره از حجت الاسلام و المسلمین دکتر سید محمود مرعشی نجفی با عنوان «استاد خادم کتاب» تجلیل می شود.

وی با بیان اینکه، آثار مستقل سید محمود مرعشی نجفی به‌طور عمده در زمینه فهرست‌نگاری نسخ خطی، کتابشناسی و شرح حال شماری از اندیشمندان مسلمان ایران است، افزود: ایشان از سال ۱۳۴۱ تا سال ۱۳۸۲ در مدت چهل و یک سال، دوازده کتاب تألیف کرده است. 

آیین اختتامیه سی‌امین جشنواره ملی کتاب سال دانشجویی از ساعت ۹ تا ۱۲ دوشنبه، ۲۹ آبان در تالار فردوسی دانشکده ادبیات و علوم انسانی دانشگاه تهران برگزار می شود.

نشست خبری «سی‌امین جشنواره ملی کتاب سال دانشجویی» با حضور علیرضا کلانتر مهرجردی معاون فرهنگی جهاد دانشگاهی در محل خبرگزاری ایکنا برگزار شد.

",arts,
350,"
به گزارش خبرنگار ایرنا، ‌ قاسم عزیزاده گرجی روز دوشنبه در دیدار با اعضای انجمن کتابخانه های عمومی مازندران در ساری، ‌افزود:‌ فرصت پرداختن ایده های ترویج کتابخوانی را به به قشر نوجوان و جوان واگذار کنیم تا به این گونه این احساس در آنها ایجاد شود که دیده شده اند و در جلسات کتابخانه های عمومی شرکت می کنند.

وی با اشاره به اینکه ""مردمی سازی امور""سیاست دولت سیزدهم به شمار می رود، ادامه داد: برای ساری و جاری کردن این سیاست در امور کتابخانه ها، استفاده از ابتکار و ایده گروه های سنی مختلف در برنامه ریزی و فعالیت ها ضروری است.

 سرپرست معاونت سیاسی، امنیتی و اجتماعی استانداری مازندران گفت: با اقداماتی که انجام می شود مطالعه، ‌ کتابخوانی باید به عنوان یک فرهنگ مبدل شود در غیر این صورت اقدامات برای ساخت کتابخانه و طرح های در دست احداث هیچ تاثیری در دستیابی به این اهداف نخواهد داشت.

وی با درخواست از اعضای انجمن کتابخانه های عمومی مازندران برای تشکیل کمیته ای متشکل از فرهیختگان استان برای ترویج کتابخوانی، افزود: با استفاده از ظرفیت ایده و طرح های این افراد موثر فرهنگی جریان مطالعه و کتابخوانی را تقویت کنیم.





بیشتر بخوانید















فیلم| عزمی برای ترویج کتابخوانی در روستاهای مازندران












روایتی نو از تاریخ معاصر نکا +فیلم












۷۵۰ عنوان ویژه برنامه هفته کتاب در مازندران تدارک دیده شد












کتاب‌هایی که می‌نوازند









عزیزاده گرجی افزود:‌ در حوزه فرهنگ و کتاب برنامه های تکلیفی نداشته باشیم چرا که این حوزه ها بخشنامه پذیر نیست و با بخشنامه کردن، برنامه های مکلفی نمی شود به نوجوان، ‌ جوان و کودک بگوییم که در این برنامه ها حضور یابید.

وی تصریح کرد:‌ به‌کارگیری و استفاده از ظرفیت و توانمندی افراد با رده مختلف سنی در برگزاری مراسم هفته کتاب و کتابخوانی حائز اهمیت است. 

 سرپرست معاونت سیاسی، امنیتی و اجتماعی استانداری مازندران گفت:‌ برای مشارکت حداکثری نوجوانان و جوانان در ترویج کتاب و کتابخوانی، با اجرای مسابقه ایده نو در زمینه کتابخوانی می توانیم برنامه های جدید را به دست آوریم.



",arts,
351,"





ایسنا/فارس سه‌شنبه شب، تالار حافظ شیراز جایی برای قدردانی از مردی بود که جوانی خود را صرف احیا و ترویج هنر خوشنویسی کرد.
                                


مراسم تجلیل از مجید چیزفهم دانشمندیان، هنرمند خوشنویس شیرازی با حضور مسئولان شهری و استانی، جمعی از هنرمندان و همچنین جمع زیادی از علاقمندان عالم هنر شامگاه سه‌شنبه، ۲۳ آبان در تالار حافظ شیراز برگزار شد.

رئیس انجمن خوشنویسان شیراز نخستین سخنران این مراسم بود. وی با بیان اینکه از دوران دبیرستان با مجید چیزفهم آشنایی داشته است، افزود: افتخار دارم که سال‌ها در محضر ایشان تلمذ و کسب فیض کردم و بعدها نیز در انجمن خوشنویسان شیراز، در کنار او بودم.

حسین سلطانی مقدم افزود: اگر ما به جایی رسیده‌ایم، باید قبول کنیم که شرایط و محیط این رشد فراهم بوده است. به عنوان کمترین کسی که سکاندار این کشتی بزرگ بوده‌ام، باید بگویم که در ۲۷ سال مدیریت مجید چیزفهم در انجمن خوشنویسی استان، کارهایی بزرگ انجام شده که برای نوشتن آن‌ها، کاغذ کم می‌آوریم.

عضو شورای ارزشیابی انجمن خوشنویسان ایران نیز در این مراسم اظهار کرد: پس از درگذشت ناگهانی استاد حمید دیرین، ممکن بود در انجمن خوشنویسی استان دچار خلا شویم اما چون انجمن بر اساس شایسته سالاری تنظیم شده بود، افراد حاضر در آن به گونه‌ای رشد کردند که هر کدام می‌توانستند درشرایط بحرانی، این کشتی را نجات دهند. مجید چیزفهم دانشمندیان نیز چه از لحاظ هنری و چه از لحاظ اخلاقی، آنچنان شایسته بودند که ۲۷ سال به بهترین شکل این راه را ادامه دادند.



علی شیرازی افزود: این بزرگداشت به معنی پایان راه نیست و اتفاقا شروع مجددی بر فعالیت‌های استاد چیزفهم خواهد بود.

قائم مقام انجمن خوشنویسان ایران نیز با بیان اینکه استاد چیزفهم، جوانی خود را صرف احیا و ترویج هنر خوشنویسی و خدمت به حوزه فرهنگ و هنر کرده است، افزود: به عنوان یک عضو کوچک جامعه خوشنویسان، همواره از استاد چیزفهم به عنوان یک الگو درس گرفته‌ام.

علی اشرف صندوق‌آبادی گفت: تربیت صدها شاگرد و تقدیم به جامعه هنر ایران، چندبار کتابت قران کریم و برگزاری نمایشگاه‌های متعدد، تنها بخشی از فعالیت‌های ایشان است و اگر بخواهیم تمامی کارهای او را عنوان کنیم، ممکن است تصور کنید ۱۵۰ سال عمر کرده‌اند. این‌همه فعالیت از یک انسان در کمتر از سی سال واقعا ستودنی است.

وی ضمن ابراز خوشنودی نسبت به قدردانی متولیان فرهنگی از اهالی هنر خوشنویسی، گفت: اگر در ایران می‌توانستیم الکوهای ماندگار خودمان را به درستی معرفی کنیم، امروز روی گوشی‌های نوجوانان‌مان شاهد تصاویر الگوهای غربی نبودیم.

مدیرعامل انجمن خوشنویسان ایران نیز با بیان اینکه مجید چیزفهم دانشمندیان در هر سه بُعد هنری، مدیریت اجرایی و ویژگی‌های اخلاقی زبانزد و نمونه است، گفت: در بحث مدیریتی یکی از تاثیرگذارترین افرادی است که انجمن خوشنویسان به خود دیده است. نتیجه عملکرد ایشان در این حوزه، ساختمان انجمن خوشنویسان استان است که چنین ساختمانی را حتی در تهران هم نداریم.

میرحیدر موسوی افزود: ایجاد تعادل بین افراد با روحیات مختلف یکی از خصوصیات بارز استاد چیزفهم در بخش مدیریت است. در بُعد هنری نیز، چه در خط نسعلیق و چه در خط ثلث، ایشان جزو اساتید خبره و باعث افتخار جامعه هنر خوشنویسی هستند.

معاون سیاسی، امنیتی و اجتماعی استانداری فارس نیز در این مراسم با بیان اینکه هنر خوشنویسی، مقدس‌ترین و شریف‌ترین هنر بصری جهان است، افزود: این هنر با حروف و کلمات ارتباط دارد. حروف و کلمات نیز با معانی و مفاهیم پیوند خورده‌اند و معانی و مفاهیم نیز با حقیقت گره خورده‌اند. بنابراین خط، کامل‌ترین ابزار برای انتقال حقایق است.

اسماعیل قزلسفلی در ستایش هنرمند خوشنویس شیرازی گفت: استاد چیزفهم علاوه بر اینکه هنرمند و خوشنویس برجسته‌ای است، یک فرد دانشگاهی است که در حوزه‌های تربیتی و آموزشی نیز کارهای زیادی انجام داده و در امر مدیریتی نیز موفق بوده است. داشتن همه این خصوصیات در کنار یکدیگر، هنر می‌خواهد.

آخرین سخنران این مراسم نیز، مجید چیزفهم دانشمندیان بود. او دقایق زیادی از وقت خود را به تقدیر و تشکر از اساتید، همکاران و متولیان فرهنگی استان اختصاص داد و سپس درباره دلیل کنار رفتنش از حوزه مدیریت انجمن خوشنویسان، که باعث ایجاد سوال در اذهان علاقه‌مندان به این هنر شده بود، گفت: شاید برخی عزیزان تصور کردند که رفتن بنده به علت ایجاد کدورتی بوده است.  



 وی افزود: حقیقت این است که هر آغازی پایانی دارد. رفتن من از انجمن خوشنویسان هیچ دلیل خاصی نداشت. این تصمیم را از چندسال قبل گرفته بودم و بالاخره در مجمع انجمن، آن را اعلام کردم.

چیزفهم دانشمندیان در پایان گفت: امیدوارم این حرکتی که انجام شد، درسی شود برای مسئولان حوزه‌های مختلف کشورمان که وقتی احساس می‌کنند وقت کنار رفتنشان رسیده است، کنار بروند. باید به ایده‌های نو و جوان میدان بدهیم.

به گزارش ایسنا، این مراسم با عنوان ""یارانِ دیرین"" برگزار شد. این نام برگرفته از استاد بزرگ و فقید خوشنویسی شیراز و ایران، حمید دیرین بود. حمید دیرین پایه‌گذار نخستین انجمن خوش نویسان استان فارس در سال ۱۳۴۷ بود. او در حالی که در تدارک افتتاح خانه هنر با هدف تأمین فضای آموزشی و اداری انجمن خوش‌نویسان شیراز بود، در آبان‌ماه ۱۳۷۴ در اثر سانحه‌ای درگذشت.

انتهای پیام

",arts,
352,"





آغاز هفته کتاب، انتخاب علی دهکردی به عنوان مدیرعامل جدید خانه سینما، اکران انیمیشن‌های جدید، درگذشت منتقد معروف فرانسوی، یک نمایش جدید در تئاتر شهر، رونمایی از نشان «سرو ایرانی» برای آموزش هنر، برپایی ۲ نمایشگاه در خانه هنرمندان و نمایشگاهی از آثار ۱۰۰ هنرمند پیشکسوت، کم‌کاری در اجرای لغو ویزای ایران و روسیه، نامه ضرغامی به قالیباف، لاریجانی و جنتی و نمایش ۲ ساعت دیده‌نشده از اخبار فرهنگی هنری ۲۳ آبان‌ماه است.
                                


به گزارش ایسنا، روز سه‌شنبه ۲۳ آبان‌ماه، سی و یکمین دوره هفته کتاب جمهوری اسلامی ایران با نواختن زنگ کتاب توسط وزیر فرهنگ و ارشاد اسلامی در مدرسه دخترانه فرهنگ آغاز شد.

محمدمهدی اسماعیلی همچنین در حاشیه مراسم آغاز هفته کتاب، از افزایش کتابخانه‌های سیار خبر داد.



علی دهکردی مدیرعامل خانه سینما شد

در جدیدترین جلسه هیات مدیره خانه سینما، علی دهکردی بازیگر سینما و عضو هیات مدیره، مدیرعامل خانه سینما شد.



اکران انیمیشن‌های جدید تا «سینما حقیقت» در چارسو

مدیر گروه سینمای هنر و تجربه از اکران سه بسته مجموعه انیمیشن کوتاه تا پایان سال خبر داد. 

همچنین اعلام شد که هفدهمین جشنواره بین‌المللی فیلم مستند ایران «سینماحقیقت» از روز دوشنبه، ۲۷ آذرماه در پردیس «چارسو» برگزار می‌شود.

درگذشت منتقد معروف فرانسوی 

در ادامه در خبری اعلام شد، «میشل سیمان»، منتقد فیلم و مورخ سرشناس فرانسوی و سربیر سابق مجله سینمایی «پوزیتیف» در سن ۸۵ سالگی درگذشت.

یک نمایش جدید در تئاتر شهر  

معرفی برگزیدگان مسابقه مطبوعاتی انجمن منتقدان و نویسندگان تئاتر

نمایش «من نوید نیستم» از آخر هفته در مجموعه تئاترشهر به صحنه می‌رود.

در ادامه، هیات داوران بیست و دومین مسابقه مطبوعاتی سالیانه انجمن صنفی منتقدان، نویسندگان و پژوهشگران تئاتر (وابسته به خانه تئاتر) بیانیه پایانی و فهرست اسامی‌ نامزدها و برگزیدگان رشته‌های مختلف این دوره را منتشر کرد.

احقاق مالکیت معنوی طراحان صحنه و لباس

میثم نویریان، رئیس انجمن طراحان صحنه و لباس خانه تئاتر ایران با نگارش متنی، خواستار احقاق حقوق معنوی و مادی طراحان صحنه و لباس شد.

آثار راه‌یافته به بخش رادیویی دومین جشنواره ملی چندرسانه‌ای میراث فرهنگی در پنج رشته معرفی شدند.

رونمایی از نشان «سرو ایرانی» برای آموزش هنر 

در این روز نشان جایزه ملی آموزش هنر «سرو ایرانی» رونمایی شد؛ همچنین اعلام شد که نخستین نمایشگاه کتاب تخصصی آموزش هنر با عنوان «نکته» در روزهای آینده برگزار خواهد شد.

برپایی ۲ نمایشگاه در خانه هنرمندان و نمایشگاهی از آثار ۱۰۰ هنرمند پیشکسوت

بزرگداشت عباس گروسی، نمایشگاه عکس‌های او با عنوان «سایه‌های دیروز» و نمایشگاه نقاشی‌های امیرحسین عالی با عنوان «آشفتگی» در خانه هنرمندان ایران جمعه ۲۶ آبان برگزار می‌شود. همچنین آثار بیش از ۱۰۰ هنرمند پیشکسوت از سراسر کشور در فرهنگسرای نیاوران از تاریخ ۲۵ آبان تا ۴ آذر به نمایش گذاشته می‌شود.

گوشه‌هایی از یک کلان‌شهر به وسعت یک نمایشگاه

همچنین گالری والی میزبان نمایشگاهی جدید شده است. این نمایشگاه با عنوان «کتانژانت» آثار نقاشی و حجم گلنار قسیمی است که با کیوریتوری سعید باباوند به نمایش درآمده است.

خاطرات جوانی هوشنگ کامکار

افزون بر این‌ها، «خاطرات جوانیم» عنوان تازه‌ترین اثر موسیقایی هوشنگ کامکار آهنگساز و مدرس موسیقی ایرانی است که به تازگی در قالب شش قطعه پیش روی مخاطبان قرار گرفته است.

کم‌کاری در اجرای لغو ویزای ایران و روسیه

لغو ویزای سفر گروهی ایران و روسیه با توافق رسمی دو کشور درحالی از مهرماه امسال اجرا شده است، که برخی شرکت‌های هواپیمایی از اجرای آن خودداری کرده و تبعاتی را برای مسافران به وجود آورده‌اند.

نمایندگان ایران در عربستان؛ قیمت عمره درحال رایزنی

همچنین رئیس سازمان حج و زیارت از حضور نمایندگان این سازمان و بانک مرکزی در عربستان برای تسهیل امور بانکی و ارزی به منظور تشرف زائران عمره خبر داد. 

نامه ضرغامی به قالیباف، لاریجانی و جنتی

در ادامه، عزت‌الله ضرغامی در نامه‌هایی جداگانه به محمدباقر قالیباف، صادق لاریجانی و احمد جنتی درخواست کرد ماده قانونی مربوط به «تعیین و بازنگری حریم آثار تاریخی» در برنامه هفتم توسعه اصلاح شود.

نمایش ۲ ساعت دیده‌نشده

در نهایت این‌که دو ساعت انگشتری و بادبزنی از خزانه موزه زمان خارج می‌شود تا برای نخستین‌بار به نمایش گذاشته شود.

پیشنهادهایی برای خواندن:

برندها را جذب می‌کردیم ولی همکاران خودمان فحش می‌دادند!

سوگل طهماسبی: «آنجلو» اولین تجربه ام در ژانر کمدی است

دستمزد نجومی «دی کاپریو» فاش شد

موهایم سفید شد ولی مجوز آثارم را ندادند!

جایزه «باربد» در جامعه موسیقی شعف ایجاد کرد

در این آلبوم آثاری از صبا، معروفی، تجویدی و یاحقی را بشنوید

«ازازیل» حسن فتحی و «اسکار» مهران مدیری در گیر و دارِ مجوز

ماجرای یک نفوذی در «جنگ مین»

انتهای پیام 

",arts,
353,"





در جدیدترین جلسه هیات مدیره خانه سینما ، علی دهکردی بازیگر سینما و عضو هیات مدیره ، مدیرعامل خانه سینما شد.
                                


به گزارش ایسنا ، سخنگوی خانه سینما با تایید این خبر گفت: در جدیدترین جلسه مقرر شد یکی از اعضا هیات مدیره به عنوان مدیرعامل انتخاب شود که به اتفاق آرا ، علی دهکردی به عنوان مدیرعامل انتخاب شد.

مرضیه برومند مدیرعامل پیشین خانه سینما بود که ۱۰ مهر ماه استعفا داد.



علی دهکردی بازیگر فیلم های از کرخه تا راین، مزد ترس، احضار ، شیخ بهایی و... است.



انتهای پیام 

",arts,
354,"





مالکان شبکه «من‌وتو» در بیانیه‌ای اعلام کردند که  احتمالا به دلیل مشکلات مالی، این شبکه را تعطیل خواهند کرد؛ اما این بیانیه بیشتر شبیه به یک گدایی اسپانسر بود تا خداحافظی از مخاطبان!
                                







                                                دریافت
                                                77 MB




خبرنگار: امیر توانا / تدوینگر: محمدرضا زمانیان

",arts,
355,"





یک مدل خودرو کلاسیک شرکت فراری، توانست رکورد فروش گران قیمت‌ترین خودرو جهای را بشکند.
                                







                                                دریافت
                                                15 MB




مترجم: محیا ذوالفقاری / تدوینگر: علی خلیلی طهرانی

",arts,
356,"





ایسنا/قم آیت الله مکارم شیرازی گفت: محافظت و نگاهبانی از اعتقاد مومنین و معتقدین، دفع شبهات و تردیدها و جلوگیری از انحرافات فکری و اعتقادی از مهم‌ترین وظایف حوزه‌های علمیه و اندیشمندان و عالمان دینی است.
                                


آیت‌الله ناصر مکارم شیرازی در پیامی به اختتامیه دومین جشنواره «پاسخ برتر» بر یافتن پاسخ‌های قانع کننده و اطمینان بخش در پاسخ به شبهات و افکار منحرف تاکید کرد که متن این پیام به شرح زیر است:

بسم الله الرحمن الرحیم الحمدالله رب العالمین و صلی الله علی سیدنا محمد و آله الطاهرین

عن النبی صلّی الله علیه وآله وسلّم:

مَن خَرَجَ یَطلُبُ باباً مِن عِلمٍ، لِیَرُدَّ بِه باطِلاً إلی حَقٍّ، أو ضَلالَةً إلی هُدیً، کانَ عَمَلُهُ ذلکَ کَعِبادَةِ مُتَعَبِّدٍ أربَعینَ عاما. (امالی طوسی، ص ٦١٩)

در ابتدا لازم است از مسئولین و برگزارکنندگان این همایش قدردانی نمایم و امیدوارم این همایش به اهداف و برنامه‌های مورد نظر دست یافته و گامی مهم در این زمینه بردارد.

تردیدی نیست که از مهمترین وظایف حوزه‌های علمیه، اندیشمندان و عالمان دینی، هدایت و راهنمایی مردم نسبت به تکالیف شرعی و فضایل اخلاقی و پاسخ به سوالات اعتقادی و فکری ایشان است. علاوه بر این محافظت و نگاهبانی از اعتقاد مؤمنین و معتقدین، دفع شبهات و تردیدها و جلوگیری از انحرافات فکری و اعتقادی نیز بر عهده آنان است. به همین دلیل بود که ما در مجالس سخنرانی در سال‌های پیش از انقلاب برای نجات جامعه و خصوصاً جوانان از شبهات و رفع ابهامات ذهنی آن‌ها فضایی برای پرسش و پاسخ ایجاد می‌کردیم که در آن زمان ابتکار نوینی بود.

امروزه و با گسترش جریان اخبار و اطلاعات، خصوصاً در رسانه‌های اجتماعی و ارتباط جمعی، از سویی راه بر انتشار شبهات و افکار منحرف با ظاهری صحیح و آراسته گشوده شده و از سوی دیگر اسباب و ابزار پاسخگویی نیز تغییر کرده است. در این میان وجود پایگاه‌های قابل اعتماد، به روز، آگاه و کارآمد بسیار ضروری و لازم است. مراکز پاسخگویی می‌بایست ضمن بهره مندی از این خصوصیات، در راه یافتن پاسخ‌های قانع کننده واطمینان بخش، تلاش بیشتری نمایند. باید توجه داشت ارزشِ یافتنِ یک پاسخِ دقیقِ علمی و اطمینان بخش و نجات یک انسان از تردید و وسوسه شیطانی، قابل مقایسه با هیچ عبادت و اطاعتی نیست. بار دیگر از تلاش‌های انجام شده در برگزاری این همایش قدردانی نموده و توفیقات روز افزون همه کسانی که در اعتلای دین و گسترش معنویت در جامعه اسلامی تلاش می‌کنند را از خداوند متعال خواستارم.

قم-ناصر مکارم شیرازی

انتهای پیام

",arts,
357,"





عزت‌الله ضرغامی در نامه‌هایی جداگانه به محمدباقر قالیباف، صادق لاریجانی و احمد جنتی درخواست کرد ماده قانونی مربوط به «تعیین و بازنگری حریم آثار تاریخی» در برنامه هفتم توسعه اصلاح شود.
                                


به گزارش ایسنا، نمایندگان مجلس ۱۶ آبان‌ماه ۱۴۰۲ در یک جلسه علنی و در جریان بررسی لایجه برنامه هفتم توسعه، بند (پ) ماده ۸۳ لایحه برنامه هفتم توسعه را به منظور تعیین تکالیفی برای دولت برای حفاظت از میراث فرهنگی و جبران حقوق مالکانه مردم، به تصویب رساندند، که در بخش ۲ بند پ این ماده آمده است «بازنگری حریم‌های آثار ثبتی پیشین و تعیین حریم آثار ثبتی جدید به موجب آیین‌نامه‌ای است که با رعایت همزمان حفظ اثر، عدم اعمال محدودیت‌های نابجا و جبران محدودیت‌های به‌وجودآمده برای مالکان در چارچوب قوانین توسط وزارت راه و شهرسازی (شورای عالی شهرسازی) با همکاری وزارت میراث فرهنگی، گردشگری و صنایع دستی حداکثر شش‌ماه پس از لازم‌الاجرا شدن این قانون تهیه شود و به تصویب هیأت وزیران برسد.»

این بند درحالی تصویب شده که مسئولیت «تدوین آیین‌نامه تعیین و بازنگری حریم آثار تاریخی ثبتی» به وزارت راه و شهرسازی سپرده شده و وزارت میراث فرهنگی، گردشگری و صنایع دستی مکلف به «همکاری» با آن وزارتخانه شده است. افزون بر این، در بند مصوب ماده ۸۳ برنامه هفتم توسعه، اشاره به «بازنگری حریم آثار ثبتی پیشین» و استفاده از واژه «محدودیت‌های نابجا» برای مالکان در زمان تعیین حریم آثار ثبتی، واکنش‌برانگیز شده است. 

در همین راستا روابط عمومی معاونت میراث فرهنگی اطلاع داد، عزت‌الله ضرغامی - وزیر میراث فرهنگی، گردشگری و صنایع دستی - در نامه‌هایی جداگانه به محمدباقر قالیباف ـ رییس مجلس شورای اسلامی ـ، احمد جنتی ـ دبیر شورای نگهبان ـ و صادق لاریجانی ـ رییس تشخیص مصلحت نظام ـ اصلاح بند پ ماده ۸۳ برنامه هفتم توسعه را خواستار شده است.

 ضرغامی در نامه‌ای که به تاریخ ۱۷ آبان‌ماه ۱۴۰۲ خطاب به محمدباقر قالیباف - رییس مجلس شورای اسلامی نوشته - ، خواسته است: «به منظور جلوگیری از تداخل امور دستگاه‌ها، نسبت به اصلاح بند ب ماده ۸۳ قانون برنامه هفتم توسعه اقدامات لازم اعمال شود.»

در این نامه تصریح شده است: «در این مصوبه، مسئولیت تدوین آیین‌نامه بازنگری حریم‌های آثار ثبتی پیشین و تعیین حریم آثار ثبتی جدید به وزارت راه و شهرسازی (شورای عالی معماری و شهرسازی) با همکاری این وزارتخانه محول شده است. در حالی که به تصریح بند ۱۲ ماده ۳ قانون اساسنامه سازمان میراث فرهنگی مصوب ۱۳۶۷ مجلس شورای اسلامی که به تأیید شورای نگهبان نیز رسیده است، موضوع «تعیین حریم بناها، مجموعه‌ها، محوطه‌ها و تپه‌های تاریخی ثبت‌شده و ضوابط آن» از وظایف و تکالیف اصلی وزارت میراث فرهنگی، گردشگری و صنایع دستی است.»

انتهای پیام

",arts,
358,"





برنامه ""به افق فلسطین"" از ابتدای بحران غزه و با هدف تبیین وقایع فلسطین به روی آنتن شبکه افق رفت، اما پس از یک‌ماه، این برنامه در اطراف خود حاشیه‌هایی دید که باعث تغییر عوامل سازنده شد. 
نکات و سوالاتی در اینباره مطرح است که باهم می‌شنویم.
                                







                                                دریافت
                                                6 MB




                                                  

",arts,
359,"





رونمایی از مستند «فراموش خانه» و خبرهایی از اجرای چند نمایش از جمله خبرهای دریافتی سینما و تئاتر است.
                                


نمایش «چراغ تئاتر» به نویسندگی و کارگردانی حامد شیخی از ۲۵ آبان در تماشاخانه استاد انتظامی خانه هنرمندان به صحنه می‌رود.



به گزارش ایسنا، این نمایش با نگاهی طنزآمیز، قصه‌ای پیرامون بحران‌ها و حواشی اخیر تئاتر را روایت می‌کند.

حامد شیخی که پیش از این اجرای نمایش «داش آکل به روایت نوچه کاکارستم » را در تماشاخانه سنگلج به پایان رسانده است ، این نمایش را با الهام از «نمایشنامه دوشخصیتی » اثر تنسی ویلیامز به روی صحنه می‌برد.

او در این نمایش زن و مردی را نشان می‌دهد که می‌خواهند چراغ یک تماشاخانه متروکه را روشن و نمایش خود را اجرا کنند.

در این نمایش با شخصیت‌های خاطره‌انگیز نمایش‌های سنتی روبه‌رو هستیم که هر کدام روایت جالبی از متروکه شدن آن تماشاخانه دارند.

عوامل این نمایش عبارتند از:نویسنده و کارگردان: حامد شیخی، تهیه‌کننده: فاطمه عبدالرحیمی، بازیگران: حامد شیخی، نازنین بیوک، مهدی هنرسازان، مارال ابوالقاسمی، نوشین ادیب، شکوفه سلحشور، امیرحسین فهادان، فاطمه فرضی، علی پیله ور، اهورا فیجانی، مدیر روابط عمومی: فاطمه مجدنیا، طراح پوستر و بروشور: فاطمه عبدالرحیمی، طراح گریم: مصطفی کرابی، عکاسان: فاطمه مجدنیا، مهرداد حسین زاده، دستیار کارگردان: آرش نوری ، مرتضی اسدی.

 این نمایش از روز پنجشنبه ۲۵ آبان ساعت ۱۸:۳۰ در تماشاخانه‌ی استاد عزت الله انتظامی واقع در خانه‌ی هنرمندان ایران به صحنه می‌رود. 

#####

نمایش «متهم ردیف چهار» به نویسندگی مژگان شرطی و کارگردانی مهدی هنرسازان از ۲۱ آبان در تماشاخانه سیمرغ واقع در بنیاد بیدل دهلوی به صحنه می‌رود.

این نمایش با موضوعی اجتماعی به معضلات و مشکلات پیش‌روی بانوان در عرصه اجتماعی و کار می‌پردازد.

این نمایش کاری از گروه هنری تندیس است و فاطمه عبدالرحیمی تهیه کنندگی آن را بر عهده دارد.

سایر عوامل این نمایش عبارتند از:نویسنده: مژگان شرطی، تهیه کننده: فاطمه عبدالرحیمی، طراح وکارگردان: مهدی هنرسازان، بازیگران: مهدی هنرسازان، مژگان شرطی، محمد جبرائلی، علی پیله ور، امیرحسین فهادان، فریبانیروئی و حامد شیخی، دستیار کارگردان: مرتضی اسدی، لیلاخدابخشی، مدیرصحنه: مهدی مظلوم، گریم: مژگان شرطی، نور و صدا: حدیث خرمی، منشی صحنه: یاسمن موسوی حجازی، عکاس: فاطمه مجدنیا،مهرداد حسین زاده، طراح پوستر وبروشور: فاطمه عبدالرحیمی، روابط عمومی وتبلیغات: فاطمه مجدنیا

نمایش «متهم ردیف چهار» از ۲۱ آبان ساعت ۲۰:۳۰ در تماشاخانه سیمرغ واقع در میدان هفت تیر، خیابان مفتح جنوبی، خیابان اردلان، بنیاد بیدل دهلوی روی صحنه می‌رود.





####

نمایش «ظلم آباد» به نویسندگی و کارگردانی کامران اقتداری و تهیه‌کنندگی مبینا سادات حسینی به زودی در پردیس تئاتر شهرزاد به روی صحنه می‌رود.

در خلاصه نمایش امده است سال ۱۳۶۵، همزمان با اوج وقوع جنگ، عده‌ای جوان در یکی از مناطق دورافتاده‌ شهر بوشهر هرشب در خانه‌ای محقر جمع می‌شوند و روی بازی‌های جام جهانی ۱۹۸۶ قُمار می‌کنند. با ورود دختری به اسم شیرین اتفاقات تازه‌ای روی می‌دهد....   در  این نمایش، حسین کشفی اصل ،فرید رحمتی،مهیار اسلامی،هدا تیموری‌پور،محمد علیبازی، عرفان جوادی ومسعود عابدی با ایفای نقش پرداخته اند.

این نمایش در اذر ماه ۱۴۰۲ به روی صحنه پردیس تئاتر شهرزاد می‌رود.



####

مراسم رونمایی و اکران فیلم مستند داستانی «فراموشخانه» به کارگردانی سهند سرحدی و ‌فرهاد قدسی و تهیه‌کنندگی علی مصفا با حضور سازندگان و علاقمندان سینمای مستند شب گذشته دوشنبه ۲۲ آبان در پردیس سینمایی چارسو برگزار شد.

  در ابتدای این مراسم سهند سرحدی یکی از کارگردان‌های فیلم با تشکر از همه کسانی که در ساخت این فیلم همکاری داشتند و همچنین تشکر از گروه سینمایی هنر و تجربه که فرصت نمایش این فیلم را فراهم کرد گفت: کل داستان این فیلم درباره یک پیانو در دانشکده هنرهای زیبا دانشگاه تهران است و تلاش داشتیم که این پیانو را به عنوان یک شی با ارزش و تاریخی بررسی کنیم و وجه دیگر آن را نشان دهیم. 

فرهاد قدسی یکی دیگر از کارگردان‌های فیلم نیز با اشاره به موضوع مستند «فراموشخانه» و تقدیم کردن این فیلم به آقای علیرضا  سیداحمدیان گفت: علیرضا سیداحمدیان مترجم «کتاب هنرِ پیانو» بود و نقش مهمی در افزایش آگاهی ما در زمینه موسیقی و  پیانو داشتند همچنین ما در جوانی از ایشان نوارها و لوح‌های فشرده موسیقی کلاسیک را تهیه می‌کردیم. 

پرستو قربانی بازیگر زن فیلم نیز طی سخنان کوتاهی گفت: خوشحالم بعد از شش سال از ساخت فیلم «فراموشخانه» قرار است در کنار هم این فیلم را ببینیم اما این مسئله برای من مشمول مرور زمان نشده است زیرا ماجرا و داستان فیلم پیوند عمیقی با واقعیت زندگی ما دارد. 

بر اساس این گزارش مستند داستانی «فراموشخانه» فیلمی مستند داستانی از روایت‌های فراموش‌شده‌ یک پیانوی کهنه و قدیمی در دانشکده هنرهای زیبا دانشگاه تهران از پیش از انقلاب و ماجراهای حول آن سیری در تاریخ، موسیقی و ایران است.

هم اکنون فیلم‌های گروه سینمایی هنر و تجربه در تهران در سینماهای چارسو، کورش، موزه سینما، نارسیس، پرده طلایی، پرندمال، فرهنگ، باغ کتاب هر روز در دو سانس ۱۶ و ۱۸ و در شهرستان‌ها در سینماهای هویزه، ویلاژتوریست و اطلس مشهد، سوره و ساحل اصفهان، گلستان شیراز، مهر قدس همدان، عصر جدید گرگان، ستاره باران تبریز، بهمن سنندج، مهر ارومیه، تماشاخانه پارس کرمان، آزادی کرمانشاه، بازار شهر قم و هنر و تجربه بابل روزهای چهارشنبه هر هفته در دو سانس ۱۶ و ۱۸ به صورت ثابت به  نمایش در می‌آید.



انتهای پیام 

",arts,
360,"





پایانه جدید فرودگاه بین المللی کیش با قابلیت پذیرش سالانه ۶ میلیون مسافر و با زیربنای ۴۹ هزار متر مربع به عنوان سومین ترمینال بزرگ فرودگاهی کشور، امروز  ۲۳ آبان ۱۴۰۲ افتتاح شد.
                                







                                                دریافت
                                                31 MB




تصویربردار: نسرین فائق / تدوینگر: مریم غلامی





",arts,
361,"





رئیس سازمان حج و زیارت از حضور نمایندگان این سازمان و بانک مرکزی در عربستان برای تسهیل امور بانکی و ارزی به منظور تشرف زائران عمره خبر داد. همچنین قرار است نماینده شرکت هواپیمایی برای مشخص شدن برنامه پروازهای عمره به عربستان سفر کند.
                                


به گزارش ایسنا بنابر اعلام پایگاه اطلاع‌رسانی حج، سیدعباس حسینی در شورای برنامه‌ریزی بعثه مقام معظم رهبری و سازمان حج و زیارت گفت: این مذاکرات با نمایندگان وزارت حج و عمره، بانک مرکزی و بانک عامل طرف حساب سازمان حج در عربستان انجام می‌شود.

وزیر فرهنگ و ارشاد اسلامی پیش‌تر احتمال از سرگیری عمره تا پایان سال را مطرح کرده بود. با این حال سازمان حج و زیارت هنوز ثبت‌نام در کاروان‌های عمره را آغاز نکرده است. بنابر اطلاعات به‌دست آمده از این سازمان هنوز هزینه‌ها و برنامه پروازی عمره مشخص نشده است و نمایندگان سازمان حج و زیارت به همین منظور به عربستان سفر کرده‌اند.

محمدی‌بخش ـ رئیس سازمان هواپیمایی کشوری ـ در شورای برنامه‌ریزی بعثه و حج نیز گفت: نماینده شرکت هواپیمایی قرار است درباره وضعیت پروازها در عمره به عربستان سفر کند.

طبق آخرین آمار سازمان حج و زیارت، در حال حاضر حدود پنج میلیون و ۸۰۰ هزار نفر از سال ۱۳۹۵ در نوبت عمره هستند. سازمان حج و زیارت هنوز تعداد زائرانی را که با برقراری عمره می‌توانند به این سفر بروند، مشخص نکرده است.

تا پیش از وقفه هشت‌ساله عمره که به دلیل تعرض به دو نوجوان ایرانی در فرودگاه جده و پس از آن، قطع روابط سیاسی ایران و عربستان به دلیل حمله به سفارت این کشور رخ داد، ایران سالانه کمتر از یک میلیون زائر به عمره اعزام می‌کرد. آخرین پیش‌بینی وزیر فرهنگ و ارشاد اسلامی بر این بوده که با برقراری دوباره عمره، امکان اعزام ۳۵۰ تا ۴۰۰ هزار نفر از میان افرادی که در نوبت مانده‌اند، وجود دارد.

انتهای پیام

",arts,
362,"





ایسنا/زنجان معاون فرهنگی وزیر فرهنگ و ارشاد اسلامی با تاکید بر اینکه باید تلاش کنیم روحیه کتاب و کتاب‌خوانی در روستاها و استان‌ها تکثیر یابد، گفت: ترویج این فرهنگ در حل بسیاری از مشکلات راهگشا است.
                                


یاسر احمدوند عصر امروز (۲۳ آبان‌ماه) در آئین اختتامیه نهمین دوره جشنواره روستاها و عشایر دوست‌دار کتاب که در روستای برگزیده درسجین ابهر برگزار شد، عنوان کرد: کسب عنوان برگزیده توسط روستای درسجین در جشنواره روستاها و عشایر دوست‌دار کتاب، افتخار بزرگی برای این روستا است.

وی با بیان اینکه جوانان و نوجوانان این روستا در آینده کشور سهم قابل توجهی خواهند داشت زیرا محور فعالیت آنان کتابخانه است، ادامه داد: عظمت یک روستا تنها به داشتن زیرساخت اقتصادی نیست بلکه داشتن روحیه و زیرساخت فرهنگی است که آینده روستا را تضمین می‌کند.

وی با تاکید بر اینکه باید تلاش کنیم روحیه کتاب و کتاب‌خوانی در روستاها و استان‌ها تکثیر شود، تاکید کرد: ترویج این فرهنگ در حل بسیاری از مشکلات راهگشا است.

احمدوند با توضیح اینکه حضور در روستاها وظیفه ما است و از این بابت منتی بر کسی نیست، ادامه داد: خوشبختانه شاهدیم که امروز به برکت انقلاب اسلامی چهره روستاها دگرگون شده و خدمات بسیار زیادی در این مناطق انجام شده است.

احمدوند با توضیح اینکه علی‌رغم همه سیاه‌نمایی‌هایی که از دستاوردهای انقلاب وجود دارد، خوشبختانه شاهد گسترش فضاهای فرهنگی در روستاها هستیم، گفت: متاسفانه گاهی شاهد اثرگذاری برخی از دروغ‌ها بر روی جوانان هستیم و این امر در حالی است که دستاوردهایی که به برکت انقلاب نصیب کشورمان شده است، قابل مقایسه با هیچ دورانی نیست.

معاون فرهنگی وزیر فرهنگ و ارشاد اسلامی با توضیح اینکه کشور ما از نظر تعداد عنوان کتاب جزو پنج کشور برتر بوده و در سرانه کتابخانه در منطقه، اول هستیم، افزود: نمایشگاه کتاب تهران بزرگ‌ترین و پربیننده‌ترین نمایشگاه در دنیاست.

انتهای پیام

",arts,
363,"





نخستین کاروان راهیان پیشرفت حوزه‌های علمیه کشور به همت سازمان بسیج طلاب و روحانیون استان قم به استان هرمزگان اعزام شد.
                                


به گزارش ایسنا، حجت‌الاسلام سید روح الله سیدحقی، مسئول سازمان بسیج طلاب و روحانیون استان قم در حایشه این مراسم، گفت: از جمله مطالبات مقام معظم رهبری، آشنا کردن مردم، نخبگان و حوزویان و دانشگاهیان با مظاهر پیشرفت نظام اسلامی است.

وی ادامه داد: در همین راستا با همکاری و مشارکت امور طلاب حوزه‌های علمیه و سازمان بسیج طلاب و روحانیون، سلسله کاروان‌های راهیان پیشرفت به مقصد استان هرمزگان اعزام خواهند شد.

سید حقی افزود: بر اساس برنامه ریزی صورت گرفته، مقرر شده که در قالب ۵ بازه زمانی، مجموعاً حدود ۵۰۰ نفر از اساتید، نخبگان، مدیران و مبلغان حوزوی از قم به استان هرمزگان بروند.

وی گفت: گروه‌های مزبور در قالب اردوی پنج روزه از صنایع کشتی سازی بندرعباس، دستاوردهای نیروی دریایی سپاه، برخی تأسیسات جزایر و... بازدید می‌کنند، ضمن آن که زیارت برخی اماکن مذهبی و بقاع متبرکه و نیز زیارت مزار سردار دل‌ها حاج قاسم سلیمانی در مسیر برگشت این سفر، پیش‌بینی شده است.

انتهای پیام

",arts,
364,"





دبیر پویش جهانی سبک زندگی اربعینی درباره نقش سازمان‌های حقوق بشر در پیگیری و دادگاهی کردن رژیم صهیونیستی گفت: واقعیت این است که این ساختارها در راستای اهداف استکباری و توسط خود استکبار ایجاد شدند و بنابراین در راستای حقوق بشر اقدامی نخواهند کرد.
                                


به گزارش ایسنا، زهرا جلولی دبیر پویش جهانی سبک زندگی اربعینی که با برنامه «در امتداد شقایق» رادیو مقاومت گفت‌وگو می‌کرد درباره علت تمایل آمریکایی‌ها و اروپایی‌ها به وقفه در جنگ غزه اظهار کرد: با توجه به شرایطی که در منطقه حاکم شده یعنی از یک طرف حمایت کشورهای مقاومت از غزه و از طرف دیگر فرسودگی نیروهای اسرائیلی، به نظر می‌رسد که این وقفه صرفاً برای خریدن زمان و تجدید قوای اسرائیل و اقدامات جدید و کشتار بیشتر است.  وی درباره نقش سازمان‌های حقوق بشر در پیگیری و دادگاهی کردن رژیم صهیونیستی گفت: واقعیت این است که این ساختارها در راستای اهداف استکباری و توسط خود استکبار ایجاد شدند و بنابراین در راستای حقوق بشر اقدامی نخواهند کرد. این ساختارهای حقوق بشری به صورت نژاد پرستانه توسط نژادپرست ترین رژیم‌های دنیا و سفاک‌ترین آن‌ها شکل گرفته و لذا توقع بیجایی است که بحث اجرا و حمایت از حقوق بشر را از این سازمان ها مطالبه کنیم.

دبیر پویش جهانی سبک زندگی اربعینی در بخش دیگر از اظهارات خود به موضوع سبک زندگی پرداخت و گفت: سبک زندگی اربعینی چیزی جز مقاومت، ایثار، خدمت به امت اسلام و خدمت به آحاد مردم اعم از شیعه و سنی و حتی غیرمسلمان و چیزی جز تبیین و روشنگری نهضت اربعینی حضرت زینب (سلام الله علیها) نیست.  جلولی افزود: آنچه که به جریان تمدنی اربعین ختم شد روشنگری‌های حضرت زینب (س) و زنان عاشوراییِ همراه ایشان حول محور ولایت بود.  وی با بیان اینکه مقاومت و ایستادگی در مقابل استکبار در سبک زندگی اربعینی بسیار پررنگ است، گفت: شعار محوری و اصلی جریان اربعین و عاشورا، بحث مقاومت در برابر ظلم و استکبار است که ما در این راستا علاوه بر راه اندازی پویش‌های مختلف مانند پویش «مقاوم باشیم»، پویش «تحریم کالاهای اسرائیلی» پویش «صبح زیتون» و پویش «کاشت درخت زیتون برای آینده کودکان مقاوم فلسطینی»، اقدام به راه‌اندازی باشگاه روایتگران هم کرده بودیم که در خدمت کل محور مقاومت است و ارتباط ما با ملت‌ها و خبرنگاران و روایتگران فلسطین و یمن و لبنان و بحرین و حتی کشورهای تاجیکستان، پاکستان، ترکیه، آذربایجان ازبکستان، افغانستان و هند برقرار است.

انتهای پیام

",arts,
365,"



عکس تزئینی است


آثار بیش از ۱۰۰ هنرمند پیشکسوت از سراسر کشور در فرهنگسرای نیاوران به نمایش گذاشته می‌شود.
                                


به گزارش ایسنا به نقل از روابط‌عمومی موسسه هنرمندان پیشکسوت، دومین نمایشگاه بزرگ هنرهای تجسمی و سنتی هنرمندان پیشکسوت با حضور بیش از ۱۰۰ هنرمند پیشکسوت از تاریخ ۲۵ آبان لغایت چهار آذر از سوی موسسه هنرمندان پیشکسوت و با همکاری فرهنگسرای نیاوران برگزار می‌شود. 

در این نمایشگاه بیش از ۱۰۰ هنرمند پیشکسوت کشور، بیش از ۲۵۰ اثر در حوزه هنرهای تجسمی، هنرهای سنتی و صنایع دستی را در معرض دید عموم قرار می‌دهند.

همچنین در این نمایشگاه آثار دیده نشده زنده‌یادان مهرزمان فخارمنفرد، جمشید سماواتیان، کامبیز درمبخش، هژبر ابراهیمی، مهین افشانپور، اسماعیل نظری و لئون کوهن به نمایش گذاشته می‌شود. 

اولین دوره نمایشگاه هنرهای تجسمی و سنتی هنرمندان پیشکسوت در سال ۹۸ برگزار شد.

سیدعباس عظیمی مدیرعامل موسسه هنرمندان پیشکسوت و رئیس دومین نمایشگاه در رابطه با برگزاری این نمایشگاه گفت: «هرکدام از این هنرمندان وزنه‌ای مهم برای فرهنگ و هنر کشور هستند که اکثرشان تا کنون در نمایشگاه‌های گروهی شرکت نکرده‌اند. اما از آنجا که موسسه را خانه دوم خود می‌دانند و می‌نامند با اشتیاق در این نمایشگاه به صورت گروهی شرکت و آثار ارزشمند خود را به نمایش درآورده‌اند.»

او اعلام کرد که بخشی از درآمد حاصل از فروش آثار صرف امور خیریه و کمک به کودکان بی سرپرست زلزله خوی می‌شود.

آیین گشایش این نمایشگاه چهارشنبه۲۴ آبان با حضور هنرمندان پیشکسوت برگزار می‌شود. علاقمندان از ۲۵ آبان لغایت ۴ آذر از ساعت ۱۰ لغایت ۲۰ می‌توانند به برای بازدید از آثار مراجعه کنند.



پایان پیام

",arts,
366,"





پذیرفته‌شدگان بخش عکس دومین جشنواره آموزشگاه‌های آزاد سینمایی معرفی شدند.
                                


به گزارش ایسنا، هیات انتخاب و داوری بخش عکس دومین جشنواره آموزشگاه‌های آزاد سینمایی، از مجموع ۲۲۹ اثر ارسالی به دبیرخانه جشنواره ۳۵ عکس از ۱۸ عکاس را پذیرفتند.

آثار پذیرفته شده در بخش عکس به جهت تنوع جغرافیایی نیز از آموزشگاه‌های آزاد سینمایی فعال در استان‌های آذربایجان شرقی، اردبیل، اصفهان، بوشهر، تهران، خراسان رضوی و خوزستان به جشنواره راه یافته‌اند.

اسامی عکاسان راه‌یافته به بخش مسابقه عکس دومین جشنواره آموزشگاه های آزاد سینمایی به شرح زیر است:

۱. عاطفه سلامی، آموزشگاه نیک‌پیک، تهران

۲. فائزه جعفریان، آموزشگاه دارالفنون، تهران

۳. یپرم آواکیان، آموزشگاه دارالفنون، تهران

۴. سهیل عرب، آموزشگاه خانه هنر، بوشهر

۵. رضا قاسمی، آموزشگاه سیاه و سفید، اصفهان

۶. رویا شهباززاده، آموزشگاه نیک‌پیک، تهران

۷. مائده مزرعه‌آقایی، آموزشگاه نیک‌پیک، تهران

۸. کاوس قاسمی‌دودکانلو، آموزشگاه دارالفنون، تهران

۹. محمدرضا شهبازیان، آموزشگاه اندیشه‌نو، خوزستان

۱۰. سمانه نوری‌وند، آموزشگاه هنر هفتم، آذربایجان‌شرقی

۱۱. حامد حیدری، آموزشگاه هنر هفتم، آذربایجان‌شرقی

۱۲. مهسا کمالی زنوزی، آموزشگاه نیک‌پیک، تهران

۱۳. احمد بلباسی، آموزشگاه دارالفنون، تهران

۱۴. -الهام ناصری، آموزشگاه قاب سفید، اردبیل

۱۵. ثنا پزشک، آموزشگاه هنر هفتم، آذربایجان شرقی

۱۶. فائزه حسن‌زاده، آموزشگاه آبرنگ، خراسان‌رضوی

۱۷. سلماز قدرتی، آموزشگاه قاب سفید، اردبیل

۱۸. خدیجه موسوی، آموزشگاه قاب سفید، اردبیل

بر اساس آنچه که دومین جشنواره آموزشگاه‌های آزاد سینمایی اعلام کرده است سیف‌الله صمدیان، کامران شریفی و مهسا اصانلو هیأت انتخاب و داوران بخش عکس این دوره از جشنواره هستند.

دومین جشنواره سراسری آموزشگاه‌های آزاد سینمایی به دبیری مهدی شفیعی و با حمایت معاونت توسعه فناوری و مطالعات سازمان امور سینمایی و سمعی بصری و همکاری موزه سینما ۳۰ آبان لغایت ۳ آذر ۱۴۰۲ برگزار می‌شود.

انتهای پیام 

",arts,
367,"





یک فعال حقوق بشر در خصوص نقش سمن‌ها و گروه‌های حقوق بشری آزاد دنیا برای جلوگیری از جنایات‌های رژیم صهیونیستی گفت: سمن‌ها می‌توانند شکایت‌های بی شماری را علیه رژیم اشغالگر ثبت کنند. این شکایت‌های متعدد باعث بی حیثیت کردن رژیم خواهد شد.
                                


به گزارش ایسنا، سامان نیازی که با برنامه «روی موج مقاومت» رادیو مقاومت گفت‌وگو می‌کرد،با اشاره به جنایات در غزه بر تمرکز بر کارکرد سازمان‌های بین‌المللی تاکید کرد و گفت: امروز روز حساب است و این سازمان‌های بین‌المللی که سال هاست تاسیس شده‌اند، آیا قدرت اجرایی کردن قواعد مورد پذیرش دولت‌ها را دارند؟  وی افزود: در شرایط جنگی همه قواعد و اصول بشردوستانه باید رعایت شود و مطابق کنوانسیون‌های چهارگانه ژنو عمل شود اما متاسفانه شاهدیم که اسرائیل اینگونه رفتار نمی‌کند و بیمارستان‌ها و کودکان را هدف قرار می‌دهد و فلسطینی‌ها را به کوچ اجباری مجبور می‌کند و نسل کشی و جنایات جنگی شامل قطع آب، سوخت و کشتار کودکان و توهین به مقدسات را انجام می دهد.  این فعال حقوق بشر در مصاحبه تلفنی با رادیو مقاومت در خصوص نقش سمن‌ها و گروه‌های حقوق بشری آزاد دنیا برای جلوگیری از چنین جنایات‌هایی اظهار کرد:سمن‌ها می‌توانند شکایت‌های بی‌شماری را علیه رژیم اشغالگر ثبت کنند. این شکایت های متعدد باعث بی‌حیثیت کردن رژیم خواهد شد.  وی تبیین افکار عمومی را از دیگر نقش‌های سمن‌ها و رساندن حقایق و عمق جنایت‌های رژیم صهیونیستی به سایر ملت‌ها بیان کرد و گفت: با آگاهی ملت‌ها، آن‌ها می‌توانند مقامات کشورهای خود را مجبور کنند تا موضع مشترک علیه رژیم صهیونیستی اتخاذ کنند.  نیازی با اشاره به این که در دولت جمهوری اسلامی ایران شاهد ابتکار نوینی در این حوزه بودیم، بیان کرد: دستیار رئیس جمهور در پیگیری حقوق آزادی‌های اجتماعی نامه‌ای را به روسای زن جمهور و مقامات خانمی که در دنیا هستند و از آنها به صورت حقوق بشری به لزوم مشارکت و همفکری برای توقف دادن این جنایت‌ها و نسل کشی‌ها دعوت کردند.  وی با اشاره به برگزاری نشست مجازی بین‌المللی با حضور تحلیلگران و حقوقدانان بین‌الملل با میزبانی ایران گفت: در این نشست قرار است حقوقدانان بین‌المللی جنایات رژیم صهیونیستی را از نظر حقوق بررسی کنند.  این فعال حقوق بشر با تاکید بر این که در این شرایط نیازمند غیرت عربی و تاریخی علیه یک رژیم شیطانی هستیم، گفت: این غیرت‌ها باید هرچه سریع‌تر بیدار شود. جمهوری اسلامی ایران همیشه پشت مقاومت با قدرت بوده است. بهترین سیاستی که هم حزب‌الله لبنان و هم جمهوری اسلامی در پیش گرفتند جلوگیری از حملات وحشیانه است. انتهای پیام

",arts,
368,"





اولین قسمت از فصل اول سریال «هفت» به کارگردانی کیارش اسدی‌زاده و تهیه‌کنندگی مشترک محمد امین امروز سه شنبه (۲۳ آبان ماه) در شبکه نمایش خانگی منتشر شد.
                                


به‌گزارش ایسنا، سریال «هفت» که داستان انتقام پرحادثه گروهی به نام «هفت» از سران یک مافیای بزرگ مواد مخدر را روایت می‌کند، جزو سریال‌های پربازیگر تولیدات شبکه نمایش خانگی است و هر سه شنبه ساعت هفت صبح به صورت اختصاصی از پلتفرم «تماشاخونه» پخش خواهد شد.

آنچه تا به امروز مشخص شده این است که داستان این سریال درمورد هفت دانشجویی است که برای پول درآوردن وارد راه خلاف می‌شوند. شخصیت اصلی داستان نیز نازنین بیاتی است که در سریال آنیل نام دارد. این سریال در ابتدا قرار بود در هفت قسمت تولید شود ولی در نهایت در ۱۵ قسمت تولد شد.



در خلاصه داستان آمده است: «ما رفیق بازیم، پای حق وای میستیم، بزنن می‌زنیم، بکشن، می‌کشیم، ما هفتا تا تهش می‌ریم ولی نمی‌بخشیم، تهش هرچی که باشه بازم هستیم، بازم هفتیم»

این سریال سه سال قبل توسط اسدی‌زاده ساخته شد؛ کارگردانی که پیشتر سریال «کرگدن» را در حال و هوایی مشابه «هفت» برای شبکه نمایش خانگی تولید کرده بود.

«هفت» ابتدا قرار بود اردیبهشت ماه سه سال قبل منتشر شود که برخی دلایل از جمله کرونا مانع از پخش شد.  









انتهای پیام

",arts,
369,"





یک کارشناس ارشد مسائل منطقه با بیان این که صهیونیست‌ها و اشغالگران برای اولین بار طعم آوارگی و چادرنشینی را می‌چشند، گفت: این نکته مهمی است. آنها گفته‌اند اگر نتانیاهو و مسئولین راست می‌گویند خودشان بروند خانواده‌هایشان را در اطراف غزه در شهرک‌های صهیونیست نشین و شمال اسرائیل (جنوب لبنان) مسکن اختیار کنند نه این که ما را به آنجا بفرستند.
                                


به گزارش ایسنا، عباس خامه یار که با رادیو مقاومت گفت‌وگو می‌کرد با اشاره به این که پیشنهاد رژیم صهیونیستی برای کمک به تشکیلات خود گردان پیشینه تاریخی دارد، یادآور شد: شارون، قصاب صبرا و شتیلا، نخست وزیر وقت رژیم صهیونیستی هم این مسئله را پیشنهاد داده بود و بدون دادن هیچ امتیازی مجبور شد از غزه خارج شود. او کسی بود که همواره آرزو می کرد دریای مدیترانه غزه را ببلعد تا راحت شود.  وی افزود: قبل از آن هم بشیر جمیل را سال ۱۹۸۲ میلادی سوار بر تانک کردند و تا بیروت آوردند و در کاخ بغداد به عنوان رئیس جمهور لبنان منصوب کردند تا بتوانند توسط او به خواسته هایشان برسد.  این کارشناس ارشد مسائل منطقه اظهار کرد: همه اینها دستاوردش همین چیزی است که در غزه اتفاق افتاده است و همان جوانانی که هیچ گونه ارتباط و وابستگی سازمانی هم نداشتند الان اینگونه دارند با رژیم صهیونیستی مبارزه می‌کنند و همه تشکیلات خودگردان و مسائل چیده شده با رژیم صهیونیستی را دور زدند و این گونه دارند استشهادی مبارزه می کنند.  وی با اشاره به نپذیرفتن آتش بس از سوی رژیم صهیونیستی بیان کرد: یکی از صهیونیست‌های معروف رسانه‌ای گفت نتانیاهو اشتباه فاحشی می کند و دوباره می‌خواهد تجربیات گذشته را تکرار کند و این یک شکست جدیدی برای او است چون همه این راه‌ها و روش‌ها تجربه شده و پاسخی نداده است. تنها راه باقی مانده در این رابطه آزادسازی سرزمین‌های اشغالی است و راندن صهیونیست‌ها از این سرزمین که به خود فلسطینی‌ها تعلق داشته و دارد.  خامه یار  پیشنهاد کمک مالی به تشکیلات خودگردان از طرف کابینه نتانیاهو را نوعی استیصال برشمرد و گفت: این حرف از روی ناچاری زده شده چون راه حل دیگری وجود نداشته است. در سال‌های گذشته در مراحل مختلف به خصوص در سال ۱۹۸۵ برای انتفاضه سنگ که آغاز شد و راه حلی وجود نداشت، کرانه غربی و گماردن حکومت خودگردان فلسطین در آن منطقه پیشنهاد شد و جواب نداد.  وی با تاکید بر این که اگر در غزه آتش بس صورت بگیرد، دقایق اولیه آغاز بحران رژیم را مشاهده خواهیم کرد، تصریح کرد: بعد از آتش بس، کمیته‌های حقیقت یاب، احتمالا ترورها، برکناری‌ها و اتهام زنی‌های دستگاه‌ها و نهادهای امنیتی، سیاسی و نظامی به جان هم خواهند افتاد. به همین خاطر نتانیاهو اجازه نمی‌دهد بمباران‌ها، نسل کشی‌ها و قتل‌ عام کودکان و زنان و به تعبیری جنگ بیمارستان‌ها متوقف شود.   وی از خروج صهیونیست‌ها از شهرک‌ها سخن گفت و افزود: خودشان اعلام کرده‌اند ۵۰ الی ۷۰ شهرک نشین جنوب لبنان را رها کردند و برنمی‌گردند. این عدم بازگشت جدی است. البته از دو سال پیش موقعی که بحران درون رژیم را فرا گرفته بود، مهاجرت معکوس را شاهد هستیم و آمار تکان دهنده بود. در طی سال گذشته قبل از ۷ اکتبر حدود ۲۰۰ هزار یهودی سرزمین فلسطین را ترک کرده بودند و این یک مهاجرت معکوس از آن موقع آغاز شده بود.  وی با اشاره به وضعیت ناگوار آوارگان فلسطینی اظهار کرد: ۶ میلیون فلسطینی که از سال ۱۹۴۸ تاکنون به لبنان، مصر، اردن و عراق مهاجرت کرده اند همچنان در شرایط بدی زندگی می‌کنند. به همین خاطر مردم غزه حاضر نیستند بیرون بروند و به این شکل مقاومت می‌کنند و زیر آوار می‌مانند تا آواره نشوند و حاضر نیستند از گذرگاه رفح خارج شوند و به مصر یا اردن و یا کشورهای دیگر پراکنده و آواره شوند.  انتهای پیام

",arts,
370,"





پیکر «فاطمه لوک‌زاده» مادر شهیدان «حسن و غلامرضا اشرف زاده» تا خانه ابدی خود تشییع شد.
                                


به گزارش ایسنا، «فاطمه لوک‌زاده» مادر شهیدان «حسن و غلامرضا اشرف زاده» براثر کهولت سن و بیماری،   به فرزندان شهیدش پیوست. پیکر این مادر صبح امروز سه‌شنبه ۲۳ آبان ماه بردستان مردم یزد تشییع و در جوار فرزندان شهیدش در گلزار شهدای کوچه بیوک به خاک سپرده شد.

حسن اشرف‌زاده متولد ۲۲ مرداد ۱۳۴۳ در تهران است که پس از سپری کردن تحصیلات ابتدایی جذب بازار کار شد و با آغاز جنگ تحمیلی به عنوان بسیجی در جبهه حضور یافت و سرانجام ۲۰ دی ۱۳۶۵ در جریان عملیات «کربلای ۵» در شلمچه براثر اصابت ترکش به سر، پا و دست به شهادت رسید.  برادرش غلامرضا هم که متولد اول اسفند ۱۳۴۸ بود با لبیک به ندای رهبر فرزانه انقلاب اسلامی به عنوان پاسدار رهسپار جبهه شد و دهم فروردین ۱۳۶۷ در جریان عملیات «بیت المقدس ۴» در شاخ شمیران با سمت تک تیرانداز به شهادت رسید و پیکرش مدت‌ها در منطقه به امانت ماند تا اینکه ۱۲ دی ۱۳۷۰ تفحص شد و در گلزار شهدای کوچه بیوک یزد به خاک سپرده شد. انتهای پیام

",arts,
371,"





نمایشگاه نقاشی و حجم با عنوان «کتانژانت» در گالری والی در حال برگزاری است.
                                


به گزارش ایسنا، گالری والی میزبان نمایشگاهی جدید شده است. این نمایشگاه با عنوان «کتانژانت» آثار نقاشی و حجم گلنار قسیمی است که با کیوریتوری سعید باباوند به نمایش درآمده است.

«کتانژانت» از ۱۹ تا ۲۹ آبان‌ماه در گالری والی در معرض دید مخاطبان قرار گرفته است.

«کتانژانت» نخستین نمایشگاه انفرادی نقاشی، کلاژ و مجسمه قسیمی است و نمایشگاه‌های انفرادی پیشینش در حوزه طلا و جواهر بوده است. او این نمایشگاه را با  مجموعه‌ آثاری که در دوران کرونا خلق کرده‌ در معرض دید مخاطبان گذاشته‌ است.

مجموعه آثار این هنرمند در نمایشگاه دربرگیرنده بیش از ۱۰۰ اثر و پالت رنگی تمام آثار این مجموعه سیاه و سفید و طیف رنگ‌های خاکستری است که از سفید به سیاه می‌رسند.

این هنرمند درباره برگزاری این نمایشگاه گفت: «کلاژهای این مجموعه را با ترکیب مواد بر روی مقوا بازیافتی و با هدف محیط زیستی خلق کرده‌ام و به مرور از ‌نقاشی‌ و کلاژها به مجسمه‌ رسیده‌ام. ۹۰ کلاژ در ابعاد مختلف بر روی دیوار به نمایش گذاشته شده‌اند و یک کلاژ بزرگ که اجزای این اثر با پیچ و مهره بهم متصل شده‌اند.»

قسیمی ادامه داد: «دو مجموعه مجسمه در این نمایشگاه به نمایش درآمده‌اند. تعدادی از آن ها در فضا معلق هستند و تعدادی هم بر روی زمین جانمایی شده‌اند. مجسمه‌ها میان تهی و با چوب ساخته شده اند و فرم کلاژها و مجسمه‌ها همه یادآور فرم خانه هستند. کوچک ترین واحد اجتماعی خانه است و خانه ها با در کنار هم قرار گرفتن روستا، شهر، کشور و در نهایت کل جهان را می سازند و در کل این واحدهای اجتماعی همواره ما شاهد تلاقی، تضاد دیدگاه‌ها و اندیشه‌ها هستیم و از ترکیب این تضادها است که کلاژ بزرگ کلان شهرها شکل می‌گیرند.»

او معتقد است که تلاش کرده‌ گوشه‌هایی از این کلان شهر را بسازد، کلان شهری که در آن شاهد آلودگی‌های متعدد روحی و روانی وجود دارد.

این هنرمند اظهار کرد:‌ برخی از احجام در این فضا به حالت معلق قرار دارند و برخی نیز با پیچ و مهره به هم وصل شده‌اند. این نمایشگاه شامل آثار سه مجموعه «سواد قریه»، «کتانژانت» و «قنطورس» است.

گلنار قسیمی متولد ١٣٥٣  است.



قسیمی در بخشی از استیمنت این نمایشگاه نوشته است: «شناسایی مرز میان مجسمه‌سازی و معماری بسیار دشوار است به ویژه هنگامی که به این دو رشته هنری با رویکرد تاریخی نگاهی بیندازیم. انسان غارنشین، در پستوی غار آنچه را تجسم می‌کرد، بر دیواره‌ها نقش می‌بست! و گویا در ناخودآگاهش نقش‌های نخستین خانه را با خود به دیگر دوره‌ها انتقال داد. هر چه هزاره‌ها می‌گذرد و مدنیّت پا می‌گیرد، جداسازی مجسمه از معماری دشوار می‌گردد؛ از این‌رو تعریف روشن و مجزا از هر کدام دشوار است. مجسمه جزئی از بنا بود و بنا خاستگاه مجسمه‌ها! هر دو فضا می‌آفریند و معنا! معنایی اسطوره‌ای که ایده‌ای ازلی در قالب آیین نمود پیدا می‌کرد! بسیاری از پیکرک‌های نخستین کارکرد آیینی داشتند و تندیس‌هایی که بر فراز سازه‌ها نقش می‌بستند معنایی را در خود نهادینه ساختند! سازه‌ها نیز چنین کارکردی داشتند از استودان‌ها که فراز تپه‌ها شکل می‌گرفت تا گورهایی که فضا می‌آفریدند و گور سنگی که تجسم باور پیشینیان بود! نیایشگاهی که تجسم نیا و پدران پیشین را در ذهن نمودار می‌ساخت! افزون بر آن باید کارکرد آیینی دست‌آفرینه‌ها را نیز یادآور شد که در سازه‌ها جا خوش می‌کردند! انسان با آفرینش مجسمه و سازه پیوسته فضا ساخت تا بازتاب تجسم‌ ذهنی خود را به نمایش بگذارد!چیستی و چگونگی بیشتر ایده‌ها و طرح‌هایی که در ساحت سازه‌ها و مجسمه‌ها به کار رفته، هنگامی آشکار می‌گردد که کارکرد ذهنی انسان‌های آن دوره را بهتر و بیشتر بشناسیم!انسان، تجسمش را بر مأمنش حک کرد و برای حفظ مأمن و خانه‌اش مجسمه ساخت! در نبردها نخستین قربانی مجسمه بود و پس از آن بناهای باشکوه فرو می‌ریخت! در جهان مدرن رنگ دوران دگرگونه شد نمای بناها ساده‌تر و فضای درونی پیچیده‌تر شد! و مجسمه دیگر عضوی جداناپذیر از معماری نبود و آثار حجمی کارکردی زیباشناسانه پیدا کرده‌اند! چه در بیرون از فضای سازه و چه در درون، کارکردی دکوراتیو به خود گرفت و در سطح شهرها نیز همین رویکرد چیره شد. پس از گذشت زمان، ساختار معماری و مجسمه با مفاهیم‌ انتزاعی دگرگون شد. ولی درین میان‌ مجسمه بیشتر تاثیر پذیرفت! مجسمه‌ها در گستره رهیافت انتزاعی هنرمند از پبرامون جهان درونی او تعریف گردید! آنچه را در ذهن می‌دید در عین می‌آفرید! این آثار بیان لحظه‌ و آنی بود که حس هنرمند درمی‌یافت! با آنکه مجسمه آرام آرام مرزش را از فضای معماری جدا می‌ساخت ولی معماری بازتاب تجسم انسانیست که همچنان با ذهنش فضا می‌آفریند.خلق خانه‌ای برای پیکرها و هم پیکری برای خانه‌ها!»

برای بازدید از نمایشگاه «کتانژانت» تا ۲۹ آبان‌ماه باید به گالری والی واقع در میدان ونک، خیابان خدامی پلاک ۷۲ رفت. 

انتهای پیام 

",arts,
372,"





سریال تلویزیونی «دهیاری» محصول کشور هند آخر هفته‌ها از شبکه فراتر پخش می‌شود.
                                


به گزارش ایسنا به نقل از پایگاه اطلاع‌رسانی سیما، «دهیاری» یک درام کمدی محصول کشور هند در سال ۲۰۲۰ است که به کارگردانی دیپاک کومار میشرا و با بازی بازیگرانی چون جیتندرا کومار، راگوویر یاداو، چندن روی، فیزل ملیک و نینا گوپتا ساخته شده است.

این سریال داستانی قرار است از پنجشنبه، ۲۵ آبان هر هفته در روزهای پنجشنبه و جمعه با کیفیت ۴K-HDR از شبکه فراتر پخش شود.

داستان این سریال درباره سفر یک دانشجوی مهندسی با نام ابیشک است که به دلیل نداشتن گزینه شغلی دیگر مجبور می‌شود به عنوان دبیر به یک دفتر دهیاری در روستایی دورافتاده برود.

«دهیاری» پنجشنبه‌ها و جمعه‌ها ساعت ۲۰ پخش می شود و تکرار آن روز بعد ساعت ۳ و ۳۰ دقیقه بامداد و ۱۳ و ۳۰ دقیقه روی آنتن می رود.

این سریال یکشنبه‌ها و دوشنبه‌ها ساعت هفت صبح و سه‌شنبه‌ها و چهارشنبه‌ها ساعت ۱۴ و ۳۰ دقیقه بازپخش می‌شود.

انتهای پیام

",arts,
373,"





ایسنا/خراسان رضوی فیلم سینمایی «خاطرات بندباز» به کارگردانی حامد رجبی و تهیه‌کنندگی علی و سمیرا برادری به صورت ویژه روز چهارشنبه ۲۴ آبان در شهر مشهد به نمایش در می‌آید.
                                


فیلم سینمایی «خاطرات بندباز» که هم اکنون در گروه سینمایی هنر و تجربه در حال اکران است روز چهارشنبه از ساعت ۱۷ در پردیس سینمایی اطلس مشهد به نمایش درمی‌آید و پس از نمایش فیلم جلسه نقد، بررسی و گفتگو با حضور حامد رجبی کارگردان و فرزاد موتمن کارگردان سینما و یکی از بازیگران فیلم برگزار می‌شود. 

به گزارش روابط عمومی گروه سینمایی هنر و تجربه، علاقمندان برای تهیه بلیت و حضور در نشست می‌توانند به سامانه‌های فروش بلیت مراجعه کنند. 

میرسعید مولویان، فرزاد موتمن و معصومه بیگی بازیگران این فیلم سینمایی هستند.

در خلاصه داستان «خاطرات بندباز» آمده است: زندگی پدر و پسری با ورود زنی غریبه به خانه‌شان دگرگون می‌شود.

«پریدن از ارتفاع کم» نخستین تجربه‌ حامد رجبی در کارگردانی فیلم بلند بود که موفق به دریافت جایزه‌ی فیپرشی از بخش پانورامای شصت و پنجمین جشنواره‌ بین‌المللی فیلم برلین شد.

«خاطرات بندباز» از چهارشنبه ۱۷ آبان در گروه سینمایی هنر و تجربه بر پرده می‌رود.

انتهای پیام

",arts,
374,"



ساعت بادبزنی، فرانسوی، جنس چینی و برنز، قرن ۱۹ میلادی


دو ساعت انگشتری و بادبزنی از خزانه موزه زمان خارج می‌شود تا برای نخستین‌بار به نمایش گذاشته شود.
                                


به گزارش ایسنا به نقل از روابط عمومی گروه موزه‌های دفینه، محمدرضا عسگری ـ رئیس موزه زمان (وابسته به بنیاد مستضعفان) گفت: ساعتی معروف به بادبزنی در خزانه موزه وجود دارد که چون شبیه به بادبزن است چنین نامی را برای آن انتخاب کرده‌اند. کوچک‌ترین ساعت موزه هم یک ساعت انگشتری است، که در خزانه موزه نگهداری می‌شد و اکنون قرار است به مجموعه ساعت‌های موزه زمان اضافه شود.

عسگری با بیان اینکه این ساعت‌ها متعلق به قرن نوزدهم هستند، افزود: ساعت انگشتری و بادبزنی تا کنون نمایش داده نشده است، ما امیدواریم بتوانیم برخی از ساعت‌ها را از مخزن بیرون آورده و به نمایش بگذاریم.







    ساعت انگشتری، کوچک‌ترین ساعت موجود در مجموعه موزه زمان، قرن نوزدهم میلادی 
  



موزه زمان یکی از موزه‌های گروه موزه‌های دفینه (زیرمجموعه بنیاد مستضعفان) است که در سال ۱۳۸۲ به شماره ۱۰۸۶۸ به عنوان اثر ملی ثبت شد. به گفته رئیس موزه زمان، مرمت ساختمان این موزه در سال‌های گذشته و در چند مرحله انجام شده است. مرمت کلی گچ‌بری و نقاشی ساختمان نیز انجام شده و سقف ساختمان موزه تغییری نداشته است، اما مرمت گچ‌بری و نقاشی‌های ریخته و مقرنس‌ها انجام شده است.

موزه زمان که مجموعه‌ای از ابزارهای زمان‌سنجی و ساعت‌ها را به نمایش گذاشته است، در خیابان شهید فلاحی (زعفرانیه)، نبش چهارراه پرزین بغدادی واقع شده و همه‌روزه به جز شنبه‌ها، از ساعت ۹ صبح تا ۱۷ عصر باز است.

انتهای پیام

",arts,
375,"





ایسنا/سمنان مسئول نمایندگی میراث‌فرهنگی، گردشگری و صنایع‌دستی شهرستان میامی از پایان عملیات بهسازی مسیر دسترسی به کاروانسرای تاریخی میاندشت شهرستان میامی خبر داد.
                                


سید محمدصادق رضویان سه‌شنبه ۲۳ آبان ماه ۱۴۰۲ اظهار کرد: باهدف توسعه زیرساخت‌های گردشگری در شهرستان میامی، عملیات بهسازی مسیر دسترسی به کاروانسرای تاریخی میاندشت انجام شد.

سرپرست نمایندگی میراث‌فرهنگی، گردشگری و صنایع‌دستی میامی افزود: این عملیات با اعتباری بالغ‌بر ۱۰ میلیارد ریال از محل زیرساخت گردشگری باهدف حمایت از سرمایه‌گذار بخش خصوصی و توسعه زیرساخت گردشگری در شهرستان میامی به پایان رسید.

رضویان گفت: ابنیه تاریخی ازجمله عناصری است که نقشی بی‌بدیل در موفقیت، رونق و توسعه پایدار گردشگری دارد و ایجاد زیرساخت‌ها در جهت رسیدن به اهداف موردنظر توسعه گردشگری تاریخی بسیار ضروری است.

مسئول نمایندگی میراث‌فرهنگی، گردشگری و صنایع‌دستی شهرستان میامی با بیان اینکه مجموعه کاروانسراهای تاریخی میاندشت در استان سمنان، در مسیر مشهد-تهران و در ۴۵ کیلومتری شرق میامی قرار دارد، اضافه کرد: این اثر تاریخی بزرگ‌ترین کاروانسرای ایران است و به شماره ۱۴۳۹ در فهرست آثار ملی به ثبت رسیده است.

به گزارش ایسنا، این مجموعه تاریخی به صورت سه کاروانسری متصل به هم بوده و از جمله کاروانسراهای شاه عباسی استان و کشور است و از این سه کاروانسرا یکی در زمان شاه عباس اول ساخته شده و دو کاروانسرای دیگر در دورۀ قاجاریّه بنا گردیده‌اند.

این کاروانسرای بزرگ تاریخی از چنان گستردگی، بزرگی و اهمیتی در گذشته برخوردار بوده که محمد حسن خان اعتمادالسلطنه، در کتاب مطلع الشمس درباره این کاروانسرا نوشته: در این مجموعه و محوطه بیرون آن، ۲۰‌هزار نفر می‌توانند اقامت کنند. هم چنین هانری رنه د آلمانی، از کاروانسرای میان‌دشت به عنوان بزرگترین کاروانسرای راه مشهد- تهران نام برده است.

 انتهای پیام

",arts,
376,"





معاون فرهنگی و هنرهای شهری سازمان زیباسازی شهر تهران از اکران پویش فرهنگی هوشمند «کتابخانه شهر» با ۱۰۰ عنوان کتاب بر روی ۷۰۰ سازه تبلیغات شهری به مناسبت هفته کتاب در پایتخت خبر داد.
                                


به گزارش ایسنا، مجید قادری با اشاره به فرارسیدن هفته کتاب از آماده‌سازی پایتخت با اکران پویش فرهنگی هوشمند همراه تصاویری از کتاب‌های شاخص از نویسندگان داخلی و خارجی خبر داد و گفت: این سازمان با اکران فرهنگی ۱۰۰ عنوان کتاب به معرفی این آثار به همراه نام نویسندگان که توسط کارگروه مشترک با نهاد کتابخانه‌ های عمومی کشور انتخاب شده‌اند، پرداخته و با تلاش در حفظ تنوع نویسنده‌ها و ژانر کتاب‌ها در بیش از ۷۰۰ سازه فرهنگی و تجاری پایتخت، به استقبال هفته کتاب رفته است.

به گفته معاون فرهنگی و هنرهای شهری سازمان زیباسازی، در پویش هفته کتاب با عنوان «کتابخانه شهر» این امکان در اختیار شهروندان قرار گرفته تا با اسکن کیو آر کدها QR code ضمن دریافت ۸۰ درصد تخفیف از ناشران، خلاصه و اطلاعات کتاب، مشخصات نویسنده را مشاهده کنند و یا با ارسال کد اعلام شده برای هر کتاب و ارسال آن به سامانه پیامکی مندرج در تصاویر نسبت به خرید کتاب‌های الکترونیکی اقدام کنند.

بر اساس گزارش اداره ارتباطات و اموربین الملل سازمان زیباسازی شهرتهران، مجید قادری آذر با تاکید بر تأثیر هنرهای شهری در فرهنگ سازی عمومی، تصریح کرد: در هفته کتاب سال جاری همچنین علاوه بر اکران های گرامیداشت هفته کتاب و کتابخوانی، ۴۰ سازه ثابت کتاب در سطح شهر نیز به اکران ترویج فرهنگ کتابخوانی می پردازند.

انتهای پیام 



",arts,
377,"





ایسنا/مازندران مدیرکل فرهنگ و ارشاد اسلامی مازندران با اعلام برگزاری ۳۰ برنامه در هفته کتاب، گفت: این برنامه‌ها با مشارکت دیگر دستگاه‌های فرهنگی برگزار خواهد شد، هم چنین بیش از ۷۵۰ فعالیت را برای اجرا در این هفته پیش‌بینی می‌کنیم.
                                


احسان آهنگر امروز ۲۳ آبان ماه در نشست خبری که به مناسبت هفته کتاب برگزار شد، اظهار کرد: هفته کتاب فرصتی مغتنم برای جلب‌توجه عموم به کتاب و کتابخوانی است.

این مسئول هفته کتاب را فرصتی طلایی چاره‌اندیشی درباره این حوزه و آموزش انس با کتاب دانست و ابراز امیدواری کرد؛ با برنامه‌ریزی‌های دقیق شاهد توسعه و ترویج افزایش سرانه مطالعه در کشور و استان خواهیم بود.

آهنگر با تاکید بر اشاعه فرهنگ کتابخوانی در مازندران، تصریح کرد: باید تلاش کنیم همه آحاد مردم در این مسیر همراه شوند، در جامعه اسلامی نیز تاکید بسیاری بر کتاب به‌عنوان امر اثرگذار در زندگی فردی و اجتماعی شده است.

مدیرکل فرهنگ و ارشاد اسلامی درباره اهداف برگزاری هفته کتاب، گفت: توسعه فرهنگ مکتوب از تولید تا توزیع، توجه به کیفیت آثار و فروش آن، توسعه کتابخوانی به‌ویژه در نسل جوان و نوجوان، ایجاد شور و شوق در کودکان و نوجوانان و ارتقاء سطح زندگی به کمک کتاب از جمله اهداف ما محسوب می‌شود.

آهنگر، شعار محوری هفته کتاب در سال جاری را ""آینده خواندنی است"" اعلام کرد و گفت: این شعار محوری بوده و انتظار توجه ویژه به آن در برنامه‌های ناظر به آینده نهادهای فرهنگی داریم.

وی تاکید کرد: برای بهره‌برداری بیشتر از کتاب باید این امر در طول سال مورد توجه قرار گیرد نه آن که محدود به یک هفته باشد.

مدیرکل فرهنگ و ارشاد اسلامی مازندران یادآور شد: انتظار داریم دبیرخانه دائمی هفته کتاب راه‌اندازی شود تا در جهت تقویت کتابخوانی حرکت و از قِبَل آن بتوانیم سیاست‌گذاری‌های مبتنی بر نگاه بومی در استان داشته باشیم.

مدیرکل فرهنگ و ارشاد اسلامی مازندران درباره اهم برنامه‌های هفته کتاب، اعلام کرد: جشنواره کتاب و کودک امروز برگزار شد و دومین برنامه نواختن زنگ کتاب در استان بود.

آهنگر ادامه داد: برنامه‌های بعدی شامل راه‌اندازی کاروان کتاب در مناطق کم‌برخوردار، برگزاری جلسات قصه‌گویی و شعرخوانی در سراسر کتابخانه‌های استان، بازدید از کتابخانه‌های عمومی توسط دانش‌آموزان، تجدید میثاق با شهدا و دیدار با خانواده‌های ناشران و نویسندگان متوفی، برگزاری کارگاه‌های آموزشی ""چگونه کتاب بخوانیم"" برای خانواده‌ها، اجرای طرح‌ جمع‌آوری بازیافت زباله‌های خشک و اهدای کتاب، پویش کتابخوانی پیرامون فلسطین، کارگاه پژوهشی آشنایی با منابع مکتوب درباره فلسطین، نشست تخصصی با محوریت بزرگداشت علامه طباطبایی و افتتاحیه نمایشگاه کتاب در مجتمع سلمان هراتی است.

وی خاطرنشان کرد: نشست هم‌اندیشی فعالان و رسانه‌های مکتوب، میزگرد تخصصی آسیب‌شناسی مشکلات ناشران، همایش تجلیل از ناشران و فعالان این حوزه با رونمایی ۱۰ عنوان کتاب و میزگرد تخصصی آشنایی با منابع مکتوب پیرامون زبان مادری ویژه ناشران از دیگر برنامه‌ها خواهد بود.

مدیرکل فرهنگ و ارشاد اسلامی بیان کرد: به دنبال برگزاری نمایشگاه سراسری کتاب در استان هستیم، اما کیفیت برگزاری آن اهمیت ویژه دارد و برگزاری آن منوط به تامین بودجه و کیفیت است.

آهنگر درباره کیفیت برگزاری برنامه‌های هفته مازندران گفت: واقفیم که اختتامیه برگزارشده درخور هفته مازندران نبود اما هیچ دستگاه دولتی توان برگزاری برنامه‌هایی مانند آن چه در هفته مازندران برگزار کردیم را ندارد، در ابتدای این مسیر قرار داریم و گام اولیه را برداشتیم که باتوجه به گستردگی جغرافیایی شاهد اتفاقات خوبی بودیم.

وی با اشاره به اینکه به دنبال فهم مشترک جهت دستیابی به برنامه‌های مشترک در ترویج کتابخوانی هستیم، افزود: هدف نباید تنها افزایش سرانه مطالعه باشد و گسترش کیفی فرهنگ از اهداف ما است.

انتهای پیام

",arts,
378,"



عکس تزیینی است


میثم نویریان، رئیس انجمن طراحان صحنه و لباس خانه تئاتر ایران با نگارش متنی، خواستار احقاق حقوق معنوی و مادی طراحان صحنه و لباس شد.
                                


به گزارش ایسنا، این طراح با تاکید بر لزوم توجه به حقوق معنوی و مادی طراحان، در متن یادداشت خود خطاب به مدیران تئاتر آورده است: «چه می‌شود که برای تولید یک اثر نمایشی از نویسنده مجوز می‌خواهید ؟ اگر این مساله درست است که ما هم تائید می‌کنیم ، پس چرا این مسیر درست برای طراحان اجرا نمی‌شود ؟ اگر این مسئله درست است که کارگردان یک اثر نمایشی با توجه به طراحی، طراح صحنه شروع به طراحی کارگردانی می‌کند ، پس چرا برای طراحان اعتباری قائل نمی‌شویم؟ سئوال اساسی اینجا است که مرکز هنرهای نمایشی با چه رویکرد کارشناسانه‌ای نوبتی برای بازبینی یک اثر اختصاص می‌دهد؟پروپزال؟ تحقیق و پژوهش؟ و... یا بر اساس یک درخواست معمولی ، صرفا برای اجرا ؟ چرا نقش متن برای شما مهم است ، که ما هم معتقدیم مهم است ، ولی نقش طراحی که فرم ، نماد و نشانه ، زیبایی شناسی و ... است ، مهم نیست ؟ چرا از کارگردان نمی‌خواهید که طراحی اثر خودش را با مجوز طراح به شما ارائه دهد ؟!!! در شیوه اجرایی یک اثر نمایشی قطعا طراحان نقش تائثیرگذاری دارند ، ولی ما امروز شاهد آنیم که حقوق معنوی‌شان لحاظ نمی‌شود و به خاطر خلاء قانونی و حمایتی، در بسیاری موارد طراحی یک طراح سرقت می‌شود، بدون اینکه حقوق طراح رعایت شود و به بهانه‌هایی همچون کمبود بودجه با تغییراتی اندک توسط افراد دیگری اجرا می‌شود. یا در مواردی ایده اصلی طراحی یک اثر ، در یک اثر نمایشی دیگر دیده می‌شود. طراحان صحنه و لباس در این سال‌ها به تعداد دفعات زیاد با این مسئاله روبرو شده‌اند ولی به خاطر عدم حمایت مرکز هنرهای نمایشی حقوق‌شان پایمال شده. ما برای حفظ حقوق معنوی و مادی طراحان صحنه و لباس برنامه داریم و اگر وزارت محترم فرهنگ و ارشاد اسلامی و مرکز محترم هنرهای نمایشی از ما حمایت کنند تا برنامه ما ، پشتیبانی قانونی داشته باشد ، می‌توانیم با همکاری یکدیگر ، حقوق معنوی و مادی طراحان صحنه و لباس را بر اساس قوانین لحاظ کنیم. امیدواریم»



انتهای پیام

  

",arts,
379,"





بزرگداشت عباس گروسی، نمایشگاه عکس‌های او با عنوان «سایه‌های دیروز» و نمایشگاه نقاشی‌های امیرحسین عالی با عنوان «آشفتگی» در خانه هنرمندان ایران برگزار می‌شود.
                                


به گزارش ایسنا، مراسم بزرگداشت زنده‌یاد عباس گروسی عصر جمعه ۲۶ آبان ۱۴۰۲ ساعت ۱۷ در سالن استاد جلیل شهناز برگزار می‌شود.

گالری تابستان خانه هنرمندان ایران نیز تا ۶ آذر ۱۴۰۲ میزبان نمایشگاه عکس‌های زنده‌یاد عباس گروسی با عنوان «سایه‌های دیروز» خواهد بود که عصر جمعه ۲۶ آبان افتتاح می‌شود.

عباس گروسی (کیان زند، ۱۳۱۸-۱۳۹۳) ایران‌پژوه و مردم‌شناسِ کمتر شناخته‌شده ایرانی است که از سال ۱۳۴۹ به پژوهش و نگارش در حوزه تاریخ، باستان‌شناسی، میراثِ فرهنگی، کشاورزی، دام‌داری سنتی و آیین‌های ایرانی پرداخت.

بیش از ۵۰ کتاب، مقاله و گزارش و چندین دست‌نویس و یادداشت و همکاری در چند فیلمِ مستند و نزدیک به ده‌هزار عکس، یادگارِ پژوهش‌ها و گشت‌وگذارِ او در گوشه‌گوشه ایران است.

دوربینِ عکاسی، ثبت، مستندسازی و روایتِ تصویری روی‌دادها و دیده‌ها، بخشِ جدایی‌ناپذیرِ زندگی او بوده و عکس‌هایی با زیباشناسی ویژه خود در دسته‌های خانوادگی، معماری، طبیعت، پرتره، رویدادهای اجتماعی و... به یادگار گذاشته است.

عکس‌های گروسی، روایتی زمانمند از عشق به عکاسی است؛ «سایه‌های‌ دیروز» که تا اکنون ما، گسترده شده است.



همچنین نمایشگاه نقاشی‌های امیرحسین عالی با عنوان «آشفتگی» عصر جمعه ۲۶ آبان در گالری زمستان افتتاح می‌شود و تا ۶ آذر ۱۴۰۲ میزبان علاقمندان است.

در بخشی از توضیح این نمایشگاه آمده است: «نقاشی‌های امیرحسین عالی فارغ از هر گونه پیچیدگی موضوعی، در تلاش برای نمایش کیفیتی است که از مجرای مدرنیستی تجربه گرا عبور کرده تا با جست‌وجو در میان تجربه‌های از پیش اندیشیده شده بتواند تصویری نو بسازد. او در قلمروی سطوح رنگی بی‌پروا رفتار می‌کند و طراحی را همواره مولفه‌ای جداناپذیر در کارهایش می‌داند.»

بر اساس اعلام خانه هنرمندان ایران لازم به ذکر است خانه هنرمندان ایران روزهای شنبه تعطیل است و علاقه‌مندان برای بازدید می‌توانند روزهای یکشنبه تا جمعه از ساعت ۱۴ تا ۲۰ به گالری‌های این مجموعه مراجعه کنند.



انتهای پیام 

",arts,
380,"





فیلم «خدای جنگ» به کارگردانی حسین دارابی به زودی کلید می‌خورد.
                                


به گزارش ایسنا به نقل از روابط عمومی سازمان هنری رسانه‌ای اوج، فیلم سینمایی «خدای جنگ» به کارگردانی حسین دارابی و تهیه‌کنندگی سعید سعدی به زودی وارد مرحله فیلمبرداری خواهد شد.

پیش تولید این فیلم سینمایی با روایتی از یک اتفاق واقعی و مهمِ معاصر آغاز شده است.

«خدای جنگ» بعد از فیلم «مصلحت» دومین همکاری حسین دارابی با سازمان هنری رسانه‌ای اوج است.

 دارابی پیش از این کارگردانی دو فیلم سینمایی «مصلحت» و «هناس» را برعهده داشته است.

انتهای پیام

",arts,
381,"





سازمان دارالقرآن الکریم در راستای توسعه و تعمیق فعالیتهای آموزشی و گفتمانی در حوزه سبک زندگی قرآنی، برنامه های مختلف و متنوعی پیش بینی کرده است که عمده این فعالیتها با حضور و مشارکت اقشار مختلف مردم بویژه تشکل ها و موسسات قرآنی مردم نهاد قرآنی در سراسر کشور در حال برگزاری است.
                                


به گزارش ایسنا، حسین تقی‌پور، معاون آموزش و سنجش سازمان دارالقرآن الکریم با اعلام این خبر گفت:  در چند سال اخیر موضوع سبک زندگی قرآنی به صورت جدی در دستور کار سازمان دارالقرآن الکریم قرار گرفت که ما شاهد ثمرات و برکات این طرح در مجموعه هایی که آن را برگزار کرده اند، بوده ایم.

وی ادامه داد: در بحث سبک زندگی که موضوعی تمدنی است، ما عملا در مواجهه با نظام لیبرال دمکرات غرب هستیم که دراین نوع از تفکر غربی که منبعث از مبانی اومانیستی است، ساحت و ساختار وجودی انسان را در دنیا و عالم ماده تعریف می کند. در این سبک زندگی تمام هدف غایی انسانی، تمتع از دنیا و ارضا کردن امیال حیوانی خود است. لذا آنچه که دربحث سبک زندگی اهمیت و نمود بیشتر دارد، مباحث نظری و معرفتی این حوزه است؛ تا زمانی که اندیشه و نظام فکری فرد بر پایه منابع و مبانی اسلامی(قرآن و عترت و عقل سلیم) شکل نگیرد، سبک زندگی مورد تایید اسلام محقق نمی‌شود.

تقی پور گفت: با توجه به اهمیت و ضرورت پرداخت جدی به مباحث معرفتی سبک زندگی قرآنی، این مهم بعد از بررسی و مداقه های کارشناسی که توسط اساتید و نخبگان این حوزه قرار گرفت، برنامه محوری و محتوایی سازمان دارالقرآن الکریم در بحث سبک زندگی، بر مبنای کتاب «طرح کلی اندیشه اسلامی در قرآن» از آثار رهبر معظم انقلاب قرار گرفت. 

معاون آموزش و سنجش سازمان دارالقرآن الکریم  با تاکید بر اینکه این کتاب از اقدامات مهم و موثر مقام معظم رهبری در راستای احیای تفکر اسلامی و بازگوکننده پایه‌های فکری برای ایجاد یک نظام اسلامی است گفت: از مهترین ویژگی های این اثر عبارت است از:

-  ارائه نمایی از اندیشه اسلامی به جهانیان، نه فقط به مسلمانان -  ارائه نگاهی جامع از تفکر توحیدی با در نظر داشتن شئون مختلف زندگی بشر -  ارائه نگاهی نو به مفاهیم دینی همچون ولایت -  هماهنگی مباحث کتاب با سیره سیاسی - مبارزاتی امامان(ع) برای برقراری حکومت اسلامی -  توجه کتاب به درد اصلی جوامع بشری و مسلمانان،‌ یعنی ضعف ایمان -  آموزش شیوه تدبر و تعمق در قرآن به مخاطبان

تقی پور افزود: در کنار بیان مباحث نظری و معرفتی سبک زندگی که همانطور که بیان شد بر مبنای کتاب «کتاب طرح کلی اندیشه اسلامی در قرآن» می باشد ، دوره ها و کارگاه های آموزشی متعددی در موضوعات مختلف سبک زندگی قرآنی همچون، زن، خانواده، حجاب و عفاف، فرزند آوری، خودشناسی و خود سازی، رابطه درمانجویانه با قرآن و ... از سوی این سازمان طراحی شده که بسیاری از این دوره های و کارگاه ها اکنون در سراسر کشور در مرحله اجرا قرار دارد.

وی یادآور شد: سازمان دارالقرآن الکریم علاوه بر بهره‌مندی از کتاب ارزشمند «طرح کلی اندیشه اسلامی در قرآن»، منابع و متون آموزشی دیگری نیز همچون : کتاب‌های «ارتباط انسان با خدا»، «ارتباط انسان با قرآن و عترت علیهم السلام»،«ارتباط انسان با خود و سایر انسانها»،«ارتباط انسان با جهان هستی» و کتاب‌های کارگاه موضوعی مثل: زن، خانواده، ازدواج و... را نیز تهیه و تالیف کرده است که در اختیار مخاطبین دوره ها و کارگاه های آموزشی قرار می گیرد.

معاون آموزش و سنجش سازمان دارالقرآن الکریم در پایان تصریح کرد: در مجموع در سال جاری بیش از 500 کارگاه و دوره آموزشی و تربیت مربی سبک زندگی توسط این سازمان پیش بینی شده است. امید می‌رود این اقدامات هر چند کوچک گام‌هایی موثر در راستای تحقق سبک زندگی قرآنی در جامعه شود.

انتهای پیام

",arts,
382,"





«لئوناردو دی کاپریو» برای بازی در نقش اصلی فیلم «قاتلان ماه کامل» ساخته جدید اسکورسیزی دستمزد بسیار بالایی دریافت کرده است.
                                


به گزارش ایسنا، بر اساس گزارشی که سایت «Puck News» منتشر کرده، «لئوناردو دی کاپریو» برای بازی در نقش اصلی شخصیت «ارنست برکهارت» در فیلم «قاتلان ماه کامل» جدیدترین ساخته «مارتین اسکورسیزی» دستمرد ۴۰ میلیون دلاری دریافت کرده است، این در حالی است که هزینه تولید فیلم ۲۰۰ میلیون دلار اعلام شده است. 

هنوز مشخص نیست که آیا «دی کاپریو» درصدی از فروش فیلم در گیشه یا ارائه آن در سامانه نمایش آنلاین Apple Tv+  دریافت خواهند کرد یا خیر. این بازیگر برنده اسکار در فیلم جدید «قاتلان ماه کامل» ۲۵ میلیون دلار دستمزد بیشتری در مقایسه با همکاری پیشین با اسکورسیزی در فیلم «گرگ وال استریت» در سال ۲۰۱۴ گرفته است و قرار است در پروژه بعدی اسکورسیزی با عنوان «شرط بندی» نیز ظاهر شود که روایتگر داستان واقعی غرق شدن یک کشتی انگلیسی در اواسط سال قرن هجدهم در شیلی است.

فیلم  ۲۰۶ دقیقه‌ای «قاتلان ماه کامل» برگرفته از کتاب پرفروش غیرداستانی نوشته «دیوید گرن» با همین عنوان و فیلم‌نامه‌ای از اسکورسیزی و اریک راث ساخته شده است و روایتگر داستان قتل چندین نفر در منطقه نفت‌خیز اوسیج در اوکلاهاما در دهه ۱۹۲۰ است و تاکنون ۱۳۷ میلیون دلار در گیشه جهانی فروخته است. 

در این فیلم «لئوناردو دی کاپریو» در نقش «ارنست برکهات» بازی می‌کند که خواهرزاده یک دامدار قدرتمند به نام «ویلیام هیل» با نقش‌آفرینی «رابرت دنیرو» است. «لیلی گلداستون» نیز در نقش همسر «دی کاپریو» بازی می‌کند.

انتهای پیام



",arts,
383,"





ایسنا/کردستان کتاب‌های حوزه کودک و نوجوان، اهمیت زیادی دارد و می تواند کودک را با خود همراه کند و کتابخوان بار بیاورد، اما استان کردستان در این زمینه تولیدات بومی مطلوبی از نظر کمی ندارد.
                                


کتاب، زبان سخن و فصل شکوفایی گفتمان در سرزمین اندیشه و مملکت ذهن آدمیت است، سرزمینی که ستون‌هایش ریشه در افکار، فرهنگ و ادیان ساکنان آن جغرافیا دارد. فرهنگی از جنس واژه و پا در عرصه تکامل بشریت.

کتاب‌های حوزه کودک و نوجوان، اهمیت بالایی دارد چرا که کودک را می‌تواند با خود همراه کند و کتابخوان بار بیاورد، اما استان کردستان در این زمینه تولیدات بومی مطلوبی از نظر کمی ندارد.

نشر کودک و نوجوان یکی از حوزه‌های مهم است چرا که می‌تواند کودکان را برای آینده آماده کند، کیفیت و کمیت کتاب‌های این حوزه در بالا بردن آمار کتابخوانی کشور نقش دارد چرا که اگر بچه‌ها از همان سنین کودکی با کتاب‌های خوبی روبه‌رو شوند، علاقه به کتاب در آن‌ها جوانه زده و به مرور رشد پیدا می‌کند.

71 درصد اعضای کتابخانه های عمومی کردستان کودکان هستند

 حسنی خوانساری، مدیرکل کتابخانه‌های عمومی استان کردستان، در نشست تخصصی ""کتابخوانی و کتابداری در هم اندیشی فعالان در حوزه کتاب کودک و نوجوان"" که با حضور نویسندگان، شاعران ناشر و گرافیست تصویرگران حوزه کتاب کودک و نوجوان کتابخانه‌های عمومی استان کردستان برگزار شد، با بیان اینکه یکی از سیاست‌های نهاد کتابخانه های عمومی کشور تمرکز بر حوزه کودکان و نوجوانان است، اظهار کرد: در همه کتابخانه های عمومی بخشی را برای کودک و نوجوان، با محوریت کتاب و اسباب بازی فکری در نظر گرفته اند که دارای کتابدار بخش کودک بوده و با استقبال قابل توجه کودک، نوجوان و خانواده‌ها رو به رو شده است.

 وی افزود: طبق آمار نرم‌افزاری کتابخانه ای که از وضعیت کتاب کودک در استان تهیه شده است، یکی از پرمخاطب ترین کتاب‌های کودک و بزرگسال، کتابی از آذری یزدی تحت عنوان «کتاب خوب برای بچه‌های خوب» می‌باشد که از پر فروش ترین کتاب های کودک و نوجوان است.همچنین کتاب شازده کوچولو، قلعه حیوانات و هری پاتر نیز از دیگر کتاب های پر طرفدار این قشر است.

مدیرکل کتابخانه های عمومی استان کردستان با بیان اینکه ۷۱ درصد اعضای فعال در کتابخانه‌های استان، بچه‌های ۷ تا ۱۴ سال هستند، بیان کرد: این درصد، بسیار قابل توجه و نوید دهنده است.

وی از آمادگی و حمایت کتابخانه های عمومی استان، برای اجرای کارگاه‌های آموزشی شعر، داستان و قصه برای نویسندگان حوزه کودک و نوجوان خبر داد و از جای خالی آموزش قصه گویی، داستان نویسی برای بچه‌ها و پاسخ سوال‌های کودکان در حوزه تولید یک کتاب ابراز گله مندی کرد.

تدوین کتاب کودک نیاز به یک تیم متخصص دارد

گلاله صادقی، نویسنده حوزه کتاب کودک در ادامه این نشست، با انتقاد از اینکه هیچ سوبسید و یارانه‌ای برای نشر و چاپ کتاب کودک در استان وجود ندارد، اظهار کرد: متاسفانه قیمت چاپ کتاب سرسام‌آور بوده و در هنگام فروش هم باید از کتابخانه و کتاب فروشی‌ها خواهش کرد که با قیمت پایین و با تخفیف زیاد کتاب را بخرند؛ این عمل نوعی توهین به شاعر و نویسنده صاحب اثر می باشد.

به عقیده وی، نبود دلسوز در حوزه ادبیات و ویرایشگر، آثار چاپ شده را زیر سوال می‌برد و اگر ارشاد اسلامی و کتابخانه‌های عمومی از نویسندگان حمایت کنند، بسیاری از مشکلات برطرف خواهد شد.

 صادقی ادامه داد: برای چاپ کتاب کودک باید تیم‌های شاعر، نویسنده، تصویرگر و روانشناس کودک دخیل باشند تا رنگ، حس، واژه و خیال را برای کودک به ارمغان آورد که در کردستان جای این تیم خالی است و نیاز به هم اندیشی در این زمینه قابل توجه است.

«چون سر و کارت با کودک فتاد/ پس زبان کودکی باید گشاد»

 کلثوم عثمان پور شاعر، نویسنده و محقق در حوزه کتاب بزرگ سال و کودک در ادامه این جلسه اظهار کرد: زبان کودکی دنیای تخیل و تصاویر تخصصی است و این امر مختص به مادر است که بی هیچ واسطه و میانجیگری وارد دنیای خیال و اندیشه کودک می شود.

وی بیان کرد: مفاهیم زندگی را در چیدمان قصه و شعر به کودک آموزش می‌دهند دنیای کودک، دنیای خیال و تصویر است.دنیایی دور از قافیه و حروف... که متاسفانه، کتاب کودک امروز دور از خیال کودکانه است.

به عقیده این کارشناس، کودک سرمایه مملکت است و نباید این سرمایه مادی، معنوی و انسانی را نادیده گرفت، وقتی آمار و ارقام ۷۰ درصد از کودکان ۷ تا ۱۴ سال را کودکان عاشق کتاب نشان می دهد به ما خاطرنشان می‌کند که کودکان جواب پرسش‌های خود را در کتاب می‌جویند و برای دیگر بچه‌ها جوابی در کتاب وجود ندارد، تا عاشقانه‌های خود را در قلب پاک کتاب بجویند. نوجوان دنبال هیجاناتی دیگر است و باید قبول کرد بعد از این سن جاده لغزنده است؛ این داده‌ها باید راهی برای برنامه‌ریزی مسئولین باز کند چون بودجه و برنامه‌ریزی در اختیار آنان قرار دارد.

تصاویر، هویت کتاب برای کودکان است

رضا احمدیاری، تصویرگر کتاب کودک و سازنده انیمیشن در ادامه این نشست اظهار کرد: هویت کتاب برای کودک و نوجوان، تصاویر کتاب است و اولین چیزی که کودک با آن ارتباط برقرار می‌کند، که متاسفانه این امر مغفول واقع شده است شاید به دلیل بالا رفتن هزینه‌های بالای انتشاراتی باشد که به اجبار دست به دامن هنرمندان نا کارآمد و آماتور می شوند و سبب برقرار نشدن ارتباط کودک و کتاب می‌شود، در این حالت هرچند کتاب دارای متن، پند و پیام زیبا باشد کودک از ارتباط با آن محروم می‌ماند.

به گفته این کارشناس، تصویرگری، توانایی قدرت متن، خیال و ماندگاری در ذهن مخاطب را دوچندان می کند. سند این امر کتاب‌های بدون متن، فقط با سناریوی تصویر است که توانایی بالایی در ارتباط با مخاطب را دارد.

احمد یاری بیان کرد: مدتی است در تکاپوی مقوله داستان مصور در استان است تا پایلوت و فاز اول را شروع کند که متاسفانه هنوز این قضیه برای استان قابل هضم نیست.

وی می گوید: به دلیل ارتباط تنگاتنگی که با نوجوانان دارم قابل لمس است که کودک و نوجوان جذب تصاویر موشن و متحرک می‌شوند. متاسفانه استان از توانایی گرافیک بی بهره است و بازار کتاب نو جوان اغلب در دست نویسندگان خارجی است که بیشترین ژانر را به ژانر وحشت اختصاص داه اند. ژانری که لبریز از هیجان است و نوجوان را به سوی خود جذب می‌کند و این امر ارتباط تنگاتنگی با هنر تصویرگری دارد.

کودکان ما نیاز به دنیای جدید کتاب دارند

 سلطانی، تصویرگر و گرافیست کتاب کودک نیز در ادامه اظهار کرد: ادبیات کُردی کودک بدون ژانر دسته‌بندی است فعالان در این عرصه بیشتر به ظاهر قضیه و دایره واژگانی نویسنده توجه می‌کنند.

 ژانر داستان کودک در کردستان فاقد ژانر تخیل، ترس و ژانرهای امروزی که توانایی بالایی در جذب مخاطب خاص خود را دارد، می باشد. بیشتر یک سری اشعار در قالب نصیحت و پند و اندرز است بچه‌ها در این برهه زمانی خیلی تنها هستند؛ هم صحبت و همکلام خاص خود را که همان کتاب کودک است ندارند و کودکان ما نیاز به دنیای جدید کتاب دارند دنیایی که باور کنند.

نسل آینده نباید هر کتابی را بخواند

 نسرین ابراهیمی، ناشر کتاب کودک در غرب کشور در ادامه گفت: دغدغه کاری وی نشر کتاب کودک است که با افتتاح این نشریه درخواست روانشناس کودک، مشاور و تصویرگر خلاق را داده‌ تا کاری را شایسته کودکان این مرز و بوم انجام دهد، اما متاسفانه هیچ نهاد و موسسه‌ای دست نیاز این قشر را نمی‌گیرد.

 ابراهیمی می گوید: با وجود اینکه خودسرپرست هستم مجبور شدم برای چاپ سه جلد از کتاب کودک وام بگیرم چون دوست ندارم نسل آینده هر کتابی را بخواند. به نظر می رسد باید تشکل های روانشناسانه و مددبرانه بر نشر کتاب کودک قرار گیرد تا نوشته، قصه و داستانی به نام کار برای کودک به چاپ نرسد.

 انتهای یپام

",arts,
384,"





ایسنا/قم وزیر میراث فرهنگی، گردشگری و صنایع‌دستی با بیان اینکه نباید اینگونه مطرح شود که پیگیری این موضوع در شأن وزیر نیست، یادآور شد: افتخار یک وزیر خدمت به مردم است و باید مشکلات مربوط به سرویس‌های بهداشتی و محل اقامه نماز در نقاط مختلف کشور به خصوص در جاده‌ها برطرف شود که این امر افتخار ما است.
                                


 سید عزت‌الله ضرغامی در مراسم افتتاح دهکده تفریحی دشت بهشت استان قم که امروز ۲۳ آبان‌ماه برگزار شد، اظهار کرد: با روی کار آمدن دولت سیزدهم تاکنون ۵۰ پروژه در حوزه گردشگری که موانعی بر سر راه آن بود این مشکلات برطرف شد و با افتتاح آنان در اختیار مردم جهت بهره‌برداری قرار گرفت.

وی ادامه داد: مجموعه تفریحی دشت بهشت از جمله مجموعه‌های بزرگ در حوزه گردشگری است که از تلاش‌های سرمایه‌گذار این پروژه تشکر می‌کنیم.

ضرغامی افزود: مجموعه‌های گردشگری برای آحاد جامعه است و نباید اینگونه تصور شود که این اماکن برای اقشار مرفه جامعه احداث شده و این سیاست دولت است که تمامی مراکز گردشگری در اختیار همه مردم باشد.

وی ادامه داد: ساماندهی سرویس‌های بهداشتی از آنجا که طهارت مورد توجه دین است؛ برای ما دارای اهمیت است و به همین تلاش می‌شود تا در سفرهای استانی و بازدیدها این موضوع مورد توجه باشد.

وزیر میراث فرهنگی، گردشگری و صنایع‌دستی با بیان اینکه نباید اینگونه مطرح شود که پیگیری این موضوع در شأن وزیر نیست، یادآور شد: افتخار یک وزیر خدمت به مردم است و باید مشکلات مربوط به سرویس‌های بهداشتی و محل اقامه نماز در نقاط مختلف کشور به خصوص در جاده‌ها برطرف شود که این امر افتخار ما است.

انتهای پیام

",arts,
385,"





ایسنا/قم فرمانده سپاه استان قم  و اعضای ستاد برگزاری یادواره سردار سرلشکر پاسدار شهید مهدی زین‌الدین و  ۶۰۹۰ شهید استان قم با مادر شهیدان مهدی و مجید زین‌الدین در آستانه سالروز شهادت این دو شهید والامقام دیدار کردند. 
                                


در ابتدای این دیدار سردار محمدرضا موحد فرمانده سپاه امام علی بن ابی طالب(ع) و رییس ستاد یادواره سردار سرلشکر پاسدار شهید مهدی زین‌الدین و ۶۰۹۰ شهید استان قم، گزارش اجمالی از برنامه‌های انجام شده در دومین کنگره ملی شهدای استان قم و بازخوردهای آنها که در سال گذشته برگزار شد، خدمت این مادر معظم شهید تقدیم نمودند و همچنین توضیحاتی در مورد نحوه اجرای برنامه‌ امسال که ۲۶ آبان‌ماه در گلزار شهدای علی بن جعفر(ع) قم برگزار می‌شود، ارائه دادند.

مادر شهیدان مهدی و مجید زین‌الدین با تاکید براینکه شهدا هرگز منیّت نداشتند، اظهار کرد: کلام خدا، ائمه طاهرین و پیشوایان دینی که ادامه دهنده راه پیامبر اسلام و انبیا بودند، در اولویت شهدا قرار داشت و هیچ‌گاه دچار خودبینی و منیّت نبودند.

خانم اسلام‌دوست با بیان اینکه شهدا از جان و مالشان گذشتند و به جبهه‌های جنگ رفتند،  تاکید کرد: قائله‌های خلق مسلمانان و کردستان از توطئه‌های دشمن و ضد انقلاب‌ها بود که با تدابیر آقا مهدی زین‌الدین خنثی شد. 

مادر شهید با تاکید بر اینکه منیّت‌ها باید از بین بروند و وحدت فراگیر مسلمین در مقابل رژیم جنایتکار صهیونیستی ایجاد شود، اظهار کرد: به ازای ریخته شدن هر خون‌ بی‌گناه بواسطه جنایات و توطئه‌های دشمنان اسلام، یک درخت سبز روییده خواهد شد و حق نمایان می‌شود.

وی با تصریح به اینکه باید مطیع فرمایشات‌ ولی امر مسلمین باشیم، اظهار کرد: تمام کارهای ما باید برای خدا انجام شود تا ان‌شاء‌الله سرباز حقیقی و واقعی امام زمان(عج) و نایب بر حقش باشیم.

انتهای پیام

",arts,
386,"





رئیس دانشگاه آزاد اسلامی گفت: گزاره‌های سبک زندگی ساز و درهم تنیدگی قوانین حکمرانی در قرآن است که بایستی این مفاهیم را از آن استخراج کرد، نوع مواجهه با قرآن نباید تنها نَقلی باشد و باید با بهره گیری همه ارکان شناخت با این کتاب آسمانی روبه رو شد.
                                


به گزارش ایسنا، دکتر محمد مهدی طهرانچی رئیس دانشگاه آزاد اسلامی در کنگره بین المللی اندیشه‌های قرآنی مقام معظم رهبری که امروز سه شنبه برگزار شد، اظهار کرد: باید اذعان کنیم ما در مورد مهجور گذاشتن قرآن در زندگی همواره مورد گلایه رهبری قرار داریم، مهجور گذاشتن قرآن ابعاد متفاوتی دارد که بایستی تلاش مضاعفی در زمینه رفع این موضوع صورت گیرد البته هر کاری انجام دهیم لازم است اما کافی نخواهد بود.

وی افزود: قرآن یا سفره‌ای است که کنار آن می‌نشینیم و یا فرهنگستان ادبستانی است که با تمسک به آن می توانیم تعلیم و تربیت و سبک زندگی و حکمرانی را مبتنی بر آن پایه ریزی کنیم.

رئیس دانشگاه آزاد اسلامی ادامه داد: قرآن فقط حدیث بر گذشته نیست و علم آینده و دوای درد و نظم سازماندهی ما است،نکته قابل تامل قرآن کتاب هدایت و اشاره به پدیده اجتماعی و انسانی دارد.

طهرانچی عنوان کرد: جامعه دانش بنیان و اقتصاد دانش بنیان دو مفهوم پر استفاده این روزها هستند، حال این‌ سوال مطرح می‌شود که آیا آنچه که قرآن به عنوان یک الگو برای جامعه تعریف کرده به همین موارد محدود می‌شود یا خیر،عمدتا ما در چگونگی غرق هستیم و یا حداکثر در مفهوم چیستی به اندیشه می‌پردازیم.

به گفته وی، به چرایی که پارادایم، مکاتب و رویکرد است کمتر عنایت داریم ما سیاست‌گذاری را وارد می کنیم، برنامه ریزی را تقلید می‌کنیم، قالب‌ها را از دنیا الگو می‌گیریم و در نهایت به قوانین می‌رسیم.پس از این مراحل این قوانین را با قوانین شرع تطابق خواهیم داد اما در حکمرانی باید چرایی را مورد توجه قرار داد.

رئیس دانشگاه آزاد اسلامی اظهار کرد: چرایی مانند ریل است و چگونگی مانند قطار است، هر قطار بر روی ریل همان مسیر را می‌رود، تمایز نظام جمهوری اسلامی در آینده بر مبنای چرایی است و درون جامعه اختلاف نظرات سیاسی نیز بر همین اساس همین ریل‌گذاری است.

وی افزود: سیاست گذاری انتخاب بین چندین مکتب و راه است و از فرایند اداری متفاوت است، خیلی از نظام ها فلسفه رویکردی آنها تقلیدی از نگاه غربی‌ها است.سیاست گذاری علم سیاست می‌خواهد اما به تنهایی کافی نیست، خداوند در سوره یوسف مراتبی را برای این حضرت در نظر گرفت تا تاویل احادیث آینده نگری انجام دهند و با دانش امانت داری برنامه ریزی را تبین می‌کند. مسیر حکمرانی به صورت کامل در این سوره آمده است.

رئیس دانشگاه آزاد اسلامی بیان کرد: حکمرانی ابعاد خاصی خود که شامل آینده نگری تا قانون گذاری دارد این مفهوم در قرآن به زیبای ارائه شده، در سوره نسا و سوره ""ص"" شاهد دوگانه علم و حکمت هستیم.

وی افزود: حکمت توسط پیامبران به بشر تعلیم داده شده، حکمت علم را نشان می‌دهد که خیر کثیر مردم در آن قرار گرفته است. ابزار علم جهت‌دار است، که این جمع این دو در قرآن ذکر شده است.

طهرانچی در ادامه بیان کرد: سیاست‌گذاری به عنوان اولین مرحله چرایی است توسط مقام معظم رهبری صورت می‌گیرد، اندیشه حضرت آقا در راهبرد جمهوری اسلامی نیز بر پایه سنت‌های الهی و قرآن است، اندیشه‌های ایشان یک تحول در نگاه قرآن و سبک زندگی است که قرآن را برای ایجاد حکمرانی و نظم جهانی به زندگی مردم آورده است.

وی افزود: مقام معظم رهبری مشخصا دوران پس از انقلاب را بر پایه تحول خواهی قرار داده اما تحولی که بر اساس قرآن است، بدون پشتوانه فکری تحول امکان پذیر نیست این مطلب که یک دارایی با ارزش مانند قرآن داریم که در برخی از گروهای فکری کمتر به آن توجه صورت گرفته است.

رئیس دانشگاه آزاد اسلامی افزود: نگاه مقام معظم رهبری به سوره‌های مدنی است که پس از تشکیل حکومت اسلامی نازل شدند،این اندیشه‌ها در حقیقت این تفاوت‌ها را رقم زدند، مبنای حکمرانی، اختیار و  آیه (له الملک ) است به عبارت دیگر قانون و مجری آن از سوی خداست.

طهرانچی افزود: مقام معظم رهبری قوانین طبیعی را با قوانین اسلامی و انسانی هماهنگ می دانند و این نگاه ایشان باعث تمایز ایشان از سایر اندیشمندان است، علاوه بر این موضوع ایشان بحث حکمت را نیز مطرح می‌کنند که خداوند خود افراد مومن را هدایت می‌کند، این تعریف حکمت از کشف حقایق عالم است.

رئیس دانشگاه آزاد اسلامی بیان کرد: اگر ما راهبرد رهبری ایشان را دقیق بررسی کنیم، متوجه خواهیم شد  که نکات هدایت و حکمت را از قرآن استخراج کرده‌اند، امروز در دنیا یک ارجاع به نحوه حکمرانی علم و حکمت بنیان اهل بیت است که در اندیشه رهبری نیز وجود دارد.  انتهای پیام

",arts,
387,"





ایسنا/قم دبیر بیست‌وچهارمین جشنواره استانی تئاتر قم با بیان اینکه امسال جشنواره در سه بخش صحنه‌ای، خیابانی و عکس تئاتر برگزار می‌شود، گفت: ۹ نمایش صحنه‌ای و ۸ نمایش خیابانی به مدت سه روز رقابت خواهند کرد و ۶ اثر برگزیده راهی جشنواره منطقه‌ای فجر می‌شوند.
                                


 صدیقه مشایخی امروز در نشست خبری بیست‌وچهارمین جشنواره استانی تئاتر قم که در سالن جلسات مجتمع فرهنگی هنری شهید آوینی برگزار شد، اظهار کرد: امسال جشنواره در سه بخش صحنه‌ای، خیابانی و عکس تئاتر برگزار می‌شود.

وی به فرآیند اجرایی این جشنواره اشاره و اظهار کرد: بعد از انتشار فراخوان جشنواره در شهریورماه، ۳۶ گروه نمایشی برای حضور در بخش صحنه‌ای این جشنواره اعلام آمادگی کرده و متون نمایشی خود را به دبیرخانه ارسال کردند که از این تعداد، ۲۴ نمایشنامه برای راهیابی به مرحله بازبینی مورد تأیید قرار گرفت.

دبیر بیست‌وچهارمین جشنواره استانی تئاتر قم تصریح کرد: در ادامه، امکانات تمرین برای گروه‌ها فراهم شد و در مرحله بازبینی نهایی، ۹ نمایش «شکارچی»، «مرضیه»، «مجلس پنبه‌زنی» ،«سمفونی نحس»، «روایت راستی»، «ماه گرفتگی»، «ترنا»، «آقای مجنون خانم لیلی» و «استخوان‌های هملت در دهان سگ خانگی مرده» به بخش مسابقه راه پیدا کردند.

مشایخی به بخش خیابانی جشنواره استانی تئاتر قم نیز اشاره و اظهار کرد: در این بخش، از میان ۱۸ نمایشنامه متقاضی، ۱۵ نمایشنامه مورد تأیید اعضای هیئت بازخوانی متون قرار گرفت و در نهایت هشت نمایش «بانو خیری»، «کوآرتت»، «طوقی و مسافر»، «بازسازی»، «آرش کمانگیر»، «۱۹۶.۸۳۷»، «لالایی دریا برای ماهی‌ها» و «نا» به بخش مسابقه راه یافتند.

وی تصریح کرد: امسال برای نخستین‌بار چهار نمایش از اتباع غیر ایرانی نیز در بخش بازبینی جشنواره حضور داشت که اگرچه این آثار به بخش مسابقه راه پیدا نکرد اما پیوند خوبی میان هنرمندان ایرانی و غیرایرانی شکل گرفت.

دبیر بیست‌وچهارمین جشنواره استانی تئاتر قم با بیان اینکه در این دوره از جشنواره‌ها برنامه‌های متنوعی پیش‌بینی شده است، گفت: امسال آیین افتتاحیه حدود ۲۵ روز قبل از اجرای نمایش‌ها برگزار شد تا امکان برگزاری کارگاه‌های آموزشی نیز فراهم باشد.

مشایخی تصریح کرد: در راستای ارتقاء سطح آموزشی هنرمندان و هنرجویان تئاتر قم، کارگاه‌های «ایده‌پردازی و کارگردانی تئاتر خیابانی» با تدریس «شهرام نوشیر» مدیر کانون تخصصی تئاتر خیابانی، «طراحی صحنه» با تدریس مهدی نیک‌روش، «تبلیغات» با تدریس مرتضی عقیقی و «بازیگری» با حضور جلال تهرانی برگزار شد.

وی افزود: همچنین دو نشست تخصصی «کارگردانی و بازیگری» در روز پنجشنبه ۲۵ آبان و «نمایشنامه‌نویسی» در روز جمعه ۲۶ آبان در تالار فرهنگ و هنر از ساعت ۱۰ تا ۱۴ برگزار خواهد شد و تمامی علاقه‌مندان می‌توانند در این کارگاه‌ها حضور پیدا کنند.

دبیر بیست‌وچهارمین جشنواره استانی تئاتر قم در خصوص زمان اجرای عمومی نمایش‌ها نیز عنوان کرد: امسال با توجه به محدودیت زمانی، امکان اجرای عمومی نمایش‌ها تا پیش از شروع جشنواره وجود نداشت و به همین خاطر، بعد از ایام فاطمیه شاهد اجرای عمومی نمایش‌ها در شهر قم خواهیم بود.

مشایخی در خصوص حمایت‌های مادی و معنوی انجام شده از گروه‌های نمایشی نیز گفت: بعد از اعلام فراخوان جشنواره، نشست مشترکی با هنرمندان و فعالان هنر تئاتر در قم داشتیم و تلاش کردیم نظرات این عزیزان را در فرایند اجرایی جشنواره دخیل کنیم.

وی افزود: همچنین نشست مشترک دیگری نیز با کارگردانان آثار راه‌یافته به بخش مسابقه برگزار کردیم و به دنبال این هستیم با ایجاد یک فضای تعاملی و درک مشترک، امور اجرایی را پیش ببریم.

دبیر بیست‌وچهارمین جشنواره استانی تئاتر قم تصریح کرد: امسال کمک هزینه ۲۵ میلیون تومانی به نمایش‌های بخش صحنه‌ای و کمک هزینه ۱۰ میلیون تومانی به نمایش‌های خیابانی اختصاص خواهد یافت.

مشایخی در خصوص جزئیات برگزاری بیست‌وچهارمین جشنواره استانی تئاتر قم نیز گفت: ۹ نمایش صحنه‌ای و ۸ نمایش خیابانی از روز چهارشنبه ۲۴ آبان‌ماه تا روز جمعه ۲۶ آبان‌ماه اجرا خواهند داشت و مراسم اختتامیه نیز در روز شنبه ۲۷ آبان‌ماه برگزار می‌شود و سه نمایش برگزیده در بخش صحنه‌ای و خیابانی راهی جشنواره منطقه‌ای خواهند شد.

وی با بیان اینکه هر اثر نمایشی در طول جشنواره فقط یک بار اجرا خواهد شد، گفت: نمایش‌های بخش صحنه‌ای در ساعت ۱۶، ۱۸ و ۲۰ به روی صحنه می‌روند و آثار خیابانی نیز در ساعت ۱۶:۴۵، ۱۹ و ۲۱ اجرا خواهند شد.

وی افزود: نمایش‌های این دوره از جشنواره در تالار فرهنگ و هنر، تالار شهید آوینی و پلاتو ماه به روی صحنه می‌روند.

دبیر بیست‌وچهارمین جشنواره استانی تئاتر قم افزود: تمامی بلیت‌های این دوره از جشنواره از طریق سایت «بیلیتاما» به فروش می‌رسد و علاقه‌مندان می‌توانند با مراجعه به این سایت، بلیت‌های جشنواره را خریداری کنند.

مشایخی همچنین به بخش عکس تئاتر نیز اشاره و اظهار کرد: نمایشگاه عکس تئاتر بیست‌وچهارمین جشنواره استانی تئاتر قم در تالار فرهنگ و هنر دایر خواهد شد.

وی در پایان از حمایت‌های اداره‌کل فرهنگ و ارشاد اسلامی قم، سازمان فرهنگی شهرداری قم و انجمن هنرهای نمایشی در همراهی و برگزاری این رویداد هنری قدردانی کرد.

انتهای پیام

",arts,
388,"





ایسنا/قم معاون هنری و سینمایی اداره‌کل فرهنگ و ارشاد اسلامی قم از برگزاری بیست‌وچهارمین جشنواره استانی تئاتر قم در روزهای ۲۴ تا ۲۷ آبان‌ماه سال جاری خبر داد.
                                


 محمد کاظم رضوانی در نشست خبری بیست‌وچهارمین جشنواره استانی تئاتر قم که در سالن جلسات مجتمع فرهنگی هنری شهید آوینی برگزار شد، اظهار کرد: برگزاری جشنواره‌های هنری و سینمایی یکی از اقدامات مهم اداره‌کل فرهنگ و ارشاد اسلامی قم در طول سال است و امسال نیز جشنواره استانی تئاتر قم با حمایت اداره‌کل و مشارکت سازمان فرهنگی شهرداری قم و همراهی خوب هنرمندان استان برگزار خواهد شد.

وی به ظرفیت قم در تربیت هنرمندان متعهد و متخصص اشاره و اظهار کرد: هنرمندان استان قم در عرصه‌های مختلف هنری قابلیت خود را نشان داده‌اند و موفقیت‌های چشمگیری را برای استان در عرصه‌های ملی و بین‌المللی کسب کرده‌اند.

معاون هنری و سینمایی اداره‌کل فرهنگ و ارشاد اسلامی قم تصریح کرد: اداره‌کل فرهنگ و ارشاد اسلامی قم به دنبال توسعه تئاتر و حمایت از گروه‌های نمایشی است و بر همین اساس جشنواره استانی تئاتر نیز مورد توجه ویژه اداره‌کل قرار دارد.

رضوانی در ادامه به انتصاب اعضای شورای ارزشیابی و نظارت بر نمایش قم اشاره کرد و گفت: به پیشنهاد مدیرکل فرهنگ و ارشاد اسلامی و موافقت مدیرکل هنرهای نمایشی وزارت فرهنگ و ارشاد اسلامی، آقایان سیدحسین فدایی‌حسین، محمدرضا آزاد، عبدالله بیگی، روح‌الله رمضان‌پور کریمی و سرکار خانم صدیقه مشایخی به مدت دو سال به عنوان شورای ارزشیابی و نظارت بر نمایش قم، منصوب شدند.

وی با اشاره به انتصاب سرکار خانم صدیقه مشایخی به عنوان دبیر بیست‌وچهارمین جشنواره استانی تئاتر قم، گفت: امسال به نوعی سنت‌شکنی شد و برای نخستین بار یکی از بانوان هنرمند قم به عنوان دبیر جشنواره منصوب شد.

وی همچنین از تلاش برای ثبات در دبیرخانه جشنواره استانی تئاتر قم خبر داد و گفت: از دوره آینده دبیر اجرایی جشنواره به مدت سه سال فعالیت خواهد داشت تا امکان برنامه‌ریزی مناسب‌تری را برگزاری جشنواره داشته باشد.

معاون هنری و سینمایی اداره‌کل فرهنگ و ارشاد اسلامی قم در ادامه با بیان اینکه جشنواره استانی تئاتر قم در روزهای ۲۴ تا ۲۷ آبان‌ماه برگزار می‌شود، گفت: تمامی سالن‌ها و ظرفیت‌های اداره‌کل فرهنگ و ارشاد اسلامی قم برای برگزاری این جشنواره در اختیار دبیرخانه قرار دارد و نمایش‌ها در تالار فرهنگ و هنر، تالار شهید آوینی و پلاتوی ماه اجرا خواهند شد.

رضوانی در خصوص موضوعات نمایش‌های راه‌یافته به بخش مسابقه جشنواره استانی تئاتر قم، گفت: آثار امسال از تنوع موضوعی برخوردار است و نمایش‌هایی با موضوعات مذهبی، دفاع مقدس، اجتماعی، سیاسی و ادبیات کلاسیک جهان به بخش مسابقه راه‌یافته‌اند.

وی همچنین از تلاش اداره‌کل فرهنگ و ارشاد اسلامی قم برای توسعه تئاتر در شهرهای جعفرآباد و کهک خبر داد و گفت: برگزاری کارگاه‌های آموزشی و اجرای آثار خیابانی در دو شهر کهک و جعفرآباد دنبال خواهد شد و امیدواریم در دوره بعدی جشنواره شاهد آثاری از این دو شهرستان نیز باشیم.

معاون هنری و سینمایی اداره‌کل فرهنگ و ارشاد اسلامی قم در پایان به مشارکت سازمان فرهنگی شهرداری قم در برگزاری جشنواره استانی تئاتر قم اشاره کرد و گفت: خوشبختانه امسال هم سازمان فرهنگی در بحث تبلیغات شهری و فرآیند برگزاری جشنواره مشارکت خوبی داشت که از مسئولان این سازمان نیز قدردانی می‌کنیم.

انتهای پیام

",arts,
389,"





ایسنا/قم آیین رونمایی از نهمین پوستر جشنواره رسانه‌ای ابوذر در جوار مزار شهید مدافع امنیت «مهدی زاهدلویی» برگزار شد.
                                


 داوود شمس، مسئول بسیج رسانه استان قم در آیین رونمایی از نهمین پوستر جشنواره رسانه‌ای ابوذر که صبح امروز، ۲۳ آبان‌ماه در جوار مزار شهید مدافع امنیت «مهدی زاهدلویی» برگزار شد، با بیان اینکه موضوعات اصلی این جشنواره در حوزه جهاد تبیین و امیدآفرینی است، اظهار کرد: امیدواریم بتوانیم در این زمینه در جامعه اثرگذاری داشته و مطالبات مقام معظم رهبری را عمل کنیم.

مهدی کبیری‌پور، جانشین فرماندهی سپاه امام علی بن ابیطالب(ع) نیز در این مراسم اظهار کرد: اصحاب رسانه و تریبون که برای معرفی مظلومیت و جریان تاریخی تلاش می‌کنند، در مسیر آگاه‌سازی مردم گام برداشته‌اند و این اقدام، کاری شبیه به انبیا و اولیای الهی است.

در ادامه نیز حجت‌الاسلام والمسلمین حجت‌الله مشی، مسئول دفتر نمایندگی ولی فقیه در بسیج اقشار با اشاره به اینکه طبق فرموده مقام معظم رهبری امروز کار فرهنگی مشکل‌تر از نبرد در جبهه است، تصریح کرد: در این عرصه سخت، حقیقتاً رسانه در خط مقدم قرار دارد.

علی علیزاده، دبیر نهمین جشنواره رسانه‌ای ابوذر قم در این مراسم، رسانه را یکی از مهم‌ترین عرصه‌ها در جامعه دانست و ادامه داد: مقام معظم رهبری در بیانیه گام دوم انقلاب اسلامی به‌عنوان یک سند بالادستی مأموریت‌هایی برای رسانه و اصحاب رسانه تعریف کرده‌اند.

دبیر نهمین جشنواره رسانه‌ای ابوذر قم با اشاره به اینکه در بیانیه گام دوم انقلاب اسلامی سه مرتبه از کلید واژه رسانه استفاده شده است، مطرح کرد: اهالی رسانه و افرادی که در فضای رسانه‌ای فعال هستند مخاطب خاص مقام معظم رهبری در بیانیه گام دوم انقلاب اسلامی هستند.

علیزاده با بیان اینکه رسانه قوی‌ترین ابزار برای تسخیر افکار عمومی و تصویرسازی برای مخاطب است، گفت: بر این اساس، مقام معظم رهبری ما را به جهاد رسانه‌ای برای مقابله با دشمن مأمور کرده‌اند.

وی با اشاره به اینکه بسیج با راه‌اندازی جشنواره رسانه‌ای ابوذر فعالیت در این مسیر را آغاز کرده است، تصریح کرد: این جشنواره در حقیقت آغاز عملیات رسانه‌ای برای پیگیری و تحقق مطالبات ولی امر مسلمین است. در واقع اهداف اصلی جشنواره رسانه‌ای ابوذر جریان‌سازی، فرهنگ‌سازی و در نهایت تحقق مطالبات است.

دبیر نهمین جشنواره رسانه‌ای ابوذر قم با اشاره به محورهای ده‌گانه جشنواره بیان کرد: این محورها شامل شعار سال، جهاد تبیین، پیوند رسانه و صنعت، مقابله با آسیب‌های اجتماعی، دستاوردهای انقلاب اسلامی، بسیج و حوزه‌های اقدام، امید و نشاط‌آفرینی، خانواده، جامعه و فرزندآوری، سبک زندگی ایرانی اسلامی با محوریت عفاف و حجاب و انتخابات، اقتدار ملی و مردم‌سالاری دینی است.

علیزاده با بیان اینکه تقریباً تمام محورها ناظر به مطالبات مقام معظم رهبری است، اظهار کرد: یکی از رویکردهای جشنواره رسانه‌ای ابوذر معرفی دستاوردهای انقلاب است. مقام معظم رهبری در دیدار با اعضای دولت ضمن تقدیر از زحمات دولت نقدی بر اطلاع‌رسانی اقدامات انجام شده داشته‌اند.

دبیر نهمین جشنواره رسانه‌ای ابوذر قم با اشاره به اینکه در این راستا کار ویژه‌هایی تعریف شده است، یادآور شد: این کار ویژه‌ها شامل ایجاد فضای رقابتی سالم، شناسایی استعدادهای رسانه‌ای جبهه انقلاب، ارتقاء دانش اصحاب رسانه با برگزاری نشست‌های تخصصی و روایت‌گری دستاوردهاست.

انتهای پیام

",arts,
390,"





ایسنا/زنجان قائم مقام ستاد اقامه ‌نماز گفت:‌ ۹۰ درصد علت ترک نماز این است که افراد اسرار نماز را نمی‌دانند.
                                


احمد زرهانی ظهر امروز (۲۳ آبان‌ماه) در جلسه هماهنگی سی‌امین اجلاس سراسری نماز در زنجان با اشاره به آثار و برکات این فریضه مهم دینی، اظهار کرد: طبق یک تحقیق آن‌هایی که نماز را اقامه می‌کردند این را در مسجد یا مدرسه نیاموخته بلکه از خانه به‌خصوص مادران آموزش دیده ‌بودند.

وی با بیان اینکه مادران معماران تعلیم و تربیت هستند، افزود: اهمیت و جایگاه فریضه الهی نماز به ویژه در بین نسل نوجوان و جوان حائز اهمیت است و باید بدانیم پیوند مسجد، مدرسه و خانه در گسترش تعالیم دینی تاثیرگذار است.

این مسئول با تاکید بر ترویج فرهنگ نماز و دانش و معرفت به این فرضیه الهی‌، اضافه کرد: عملکرد دستگاه‌های مربوطه را برای برگزاری این اجلاس با توجه به گزارش‌ها و چالش‌ها خوب ارزیابی می‌کنیم و امیدواریم شاهد برگزاری یک رویداد بی‌بدیل در استان زنجان باشیم.

زرهانی با اشاره به بسیج مردمی در اجرای این اجلاسیه، اضافه کرد: به فعالیت کشاندن افکار و اقشار عمومی و نسل نو در این اجلاسیه، در جهت اثرپذیری فرهنگ نماز مورد توجه است.

قائم مقام ستاد اقامه ‌نماز با اشاره به دستاوردهای این اجلاسیه در سالیان متمادی و تاکیدات و پیام مقام معظم رهبری، اذعان کرد: نگاه ایشان به ترویج و اشاعه فرهنگ نماز و پیامی که هر ساله برای این اجلاس ارائه می‌دهند، نشان از اهمیت موضوع است.

وی با بیان اینکه دستاوردهای استخراجی و نتیجه اقدامات ناشی از اجلاس به دستگاه‌ها (تکالیف دستگاهی) ارسال می‌شود، تاکید کرد: برگزاری میزدگردهای چالشی، گفتمان درباره موضوعات اجلاسیه بایستی از صداوسیما، مدارس، محافل فرهنگی و عبادی آغاز شود و در همین زمینه مربیان، اساتید حوزه و دانشگاه، محافل اطلاع‌رسانی، متولیان و کارشناسان مراکز دینی و فرهنگی پای کار بیایند.

این مسئول هم‌چنین به همزمانی برگزاری اجلاسیه و سفر رئیس‌جمهور به استان و تلاقی این دو رویداد مهم و ضرورت هماهنگی بسیار بالا، اشاره و خاطرنشان کرد: رئیس‌جمهور مهمان ویژه اجلاس سراسری نماز زنجان خواهد بود. هم چنین در ستاد اقامه نماز برای برگزاری هر چه بهتر این اجلاسیه همکاری لازم را با دستگاه‌های استانی خواهیم داشت تا نگرانی از این بابت وجود نداشته باشد.

به گزارش ایسنا زمان برگزاری اجلاسیه سراسری نماز آذر آماه اعلام شده است.

انتهای پیام

",arts,
391,"





هیات داوران بیست و دومین مسابقه مطبوعاتی سالیانه انجمن صنفی منتقدان، نویسندگان و پژوهشگران تئاتر (وابسته به خانه تئاتر) بیانیه پایانی و فهرست اسامی‌ نامزدها و برگزیدگان رشته‌های مختلف این دوره را منتشر کرد.
                                


به گزارش ایسنا، اسامی نامزدها و برگزیدگان این مسابقه به شرح زیر است:

بخش گزارش: نامزدها: «سیدجواد اشکذری» از روزنامه شهرآرا و «علیرضاهایل مقدم» از مجله اینترنتی هنر   برگزیده: علیرضا هایل مقدم بخش یادداشت: نامزدها: «بابک احمدی» از روزنامه اعتماد، «محسن خیمه‌دوز» از روزنامه اعتماد و «سیدجواد اشکذری» و «شکیبا افخمی‌راد» از روزنامه شهرآرا   برگزیده: بابک احمدی بخش گفت‌وگو: نامزدها: «نظر احمدی» از فصلنامه نمایش شناخت و «مرجان سمندری معطوف» از ماهنامه نمایش برگزیده: نظر احمدی بخش نقد: نامزدها: «بابک احمدی» از روزنامه اعتماد، «شهرام خرازی‌ها» از سایت ایران تئاتر و «محسن خیمه‌دوز» از روزنامه اعتماد برگزیده: بابک احمدی بخش مقاله: نامزدها: «عسل عصری ملکی» از نشریه تخصصی پژوهشی کتاب تئاتر، «مسلم آئینی» از فصلنامه نمایش شناخت و «سیدجواد اشکذری»   از نشریه سرو هزار ساله برگزیده: عسل عصری ملکی   بخش عکس: نامزدها: «فرهاد جاوید»، «نیلوفر جوانشیر» و «سیده الهه قاسمی» برگزیده: نیلوفر جوانشیر



 مهناز رونقی، مجید رضائیان، افشین خورشید باختری و مهدی آشنا، هیات داوران این مسابقه را تشکیل می‌دهند و در این راستا بیانیه‌ای را با موضوع وضعیت حال حاضر تئاتر و مطبوعات و همچنین آثار ارائه‌شده منتشر کردند.

انجمن صنفی منتقدان، نویسندگان و پژوهشگران تئاتر همان‌گونه که پیشتر در اطلاعیه ۲۰ آذر ۱۴۰۱ خود اعلام کرده بود، امسال نیز چون سال پیش از برگزاری جشن سالیانه صرف نظر کرده اما تقدیر از هیات داوران و برگزیدگان این دوره را به‌زودی و به شیوه مقتضی انجام می‌دهد.

انتهای پیام

",arts,
392,"





ایسنا/فارس معاون گردشگری وزارت میراث فرهنگی، صنایع دستی و گردشگری با بیان اینکه سیاست دولت سیزدهم تسهیل تردد گردشگران خارجی است، گفت: تاکنون امکان سفر گردشگران کشورهای عراق و ترکیه با خودروهای شخصی به کشورمان فراهم شده است و طی ماه‌های آینده ارمنستان هم اضافه خواهد شد.
                                


علی اصغر شالبافان امروز، ۲۳ آبان در حاشیه افتتاح یکی از هتل‌های شیراز و در جمع خبرنگاران به ارائه آماری در خصوص گردشگران خارجی پرداخت و افزود: در ۷ ماهه نخست سال ۱۴۰۲ نسبت به ۷ ماهه نخست سال ۱۴۰۱، رشد ۴۰ درصدی را در موضوع گردشگران خارجی داشتیم. در سال ۱۴۰۱ به دلیل ناآرامی‌ها شاهد افول صنعت گردشگری بودیم اما از اسفندماه سال گذشته روند رو به رشدی در این حوزه شاهد بودیم؛ البته این روند، متناسب با ظرفیت‌های کشور نیست و بخشی از ظرفیت‌های گردشگری ورودی در ارتباط با همسایگان پیگیری شده است اما ورود گردشگران از برخی از کشورها مثل آذربایجان به خاطر موضوعاتی خارج از موضوعات گردشگری، کاهش پیدا کرده است.

وی ابراز امیدواری کرد: با برنامه‌های که دولت سیزدهم دنبال می‌کند، بتوانیم هم سیاست تنوعی در بازار دنبال کنیم و هم بحث تسهیل تردد گردشگران خارجی با خودرو را گسترش دهیم که البته این کار تاکنون برای کشورهای عراق و ترکیه به نتیجه رسیده است و برای کشور ارمنستان نیز طی ماه‌های آینده انجام خواهد شد تا گردشگران این کشورها بتوانند با خودروهای شخصی خود به ایران سفر کنند.

اجرای ۲۵۰۰ پروژه گردشگری در کشور

شالبافان در ادامه سخنان خود با بیان اینکه بیش از ۲ هزار و ۵۰۰ پروژه گردشگری و اقامتی در سطح کشور با حجم سرمایه‌گذاری بیش از ۳۷۰ هزار میلیارد تومان در حال ساخت است، گفت: از این بین ۱۸۷ پروژه با حجم سرمایه‌گذاری حدود ۱۸ هزار میلیارد تومان متعلق به استان فارس است که از مهم‌ترین آن‌ها می‌توان به ساخت سه هتل ۵ ستاره و ۵ هتل ۴ ستاره اشاره کرد که در آینده نزدیک افتتاح خواهند شد.

وی تصریح کرد: یکی از برنامه‌هایی که برای تشویق حوزه سرمایه‌گذاری گردشگری در نظر گرفته شد و در قالب برنامه توسعه هفتم تصویب شد، امکان در نظر گرفتن کاربری‌های ترکیبی در اراضی گردشگری است که به نوعی امکان لحاظ کاربری‌های اداری، تجاری و مسکونی در کنار کاربری‌های گردشگری را فراهم می‌کند و به گونه‌ای تأمین مالی از محل خود پروژه گردشگری محسوب می‌شود؛ البته این امر باید به گونه‌ای باشد که با هماهنگی ادارات کل میراث فرهنگی، گردشگری و صنایع دستی استان‌ها باشد و با در نظر گرفتن اینکه نباید ماهیت پروژه قطع شود و ماهیت گردشگری خود را از دست دهد، اجرایی شود.

معاون گردشگری وزارت میراث فرهنگی، صنایع دستی و گردشگری ادامه داد: پیش‌بینی ما این است که چنین اقدامی، مشوق بسیار خوبی برای سرمایه‌گذاری حوزه گردشگری ایجاد می‌کند و همچنین امکان فروش و پیش فروش برخی از بخش‌های تأسیسات گردشگری در کنار امکان بهره‌برداری، فازبندی و...را می‌دهد و به گونه‌ای مشوق خواهد بود که سرمایه‌گذاران حوزه گردشگری به این حوزه هم ترغیب شوند و هم پروژه‌های در حال احداث سریع‌تر تکمیل شوند.

وی، یکی از برنامه‌هایی که در حوزه سرمایه‌گذاری گردشگری دنبال می‌شود را موضوع استفاده از ظرفیت ایرانیان خارج از کشور عنوان کرد و گفت: یکی از مهم‌ترین برنامه‌های ما شناسایی ایرانیان خارج از کشور متعلق به هر استان و استفاده از ظرفیت آنان است. استان فارس در این زمینه ظرفیت‌های بسیار خوبی دارد.

شالبافان ادامه داد: تاکنون استان‌های بوشهر، فارس، آذربایجان شرقی، اصفهان، خراسان رضوی و مازندران از جمله استان‌هایی بودند که توانستند از ظرفیت ایرانیان خارج از کشور در حوزه سرمایه‌گذاری گردشگری استفاده بهینه داشته باشند.

جذب ۲۹۱ میلیون دلار سرمایه‌گذاری خارجی گردشگری در دولت سیزدهم

معاون گردشگری وزارت میراث فرهنگی، صنایع دستی و گردشگری از جذب ۲۹۱ میلیون دلار سرمایه‌گذاری خارجی در دو ساله دولت سیزدهم در حوزه گردشگری خبر داد و گفت: بخشی از این پروژه‌ها توسط ایرانیان خارج از کشور انجام شده است که علاقه‌مند به سرمایه‌گذاری حوزه گردشگری هستند که این رقم در مقایسه با سال ۱۳۹۱، رشد ۱۰ برابری داشته است و نشان‌دهنده استقبالی است که ایرانیان خارج از کشور به سرمایه‌گذاری در حوره گردشگری دارند لذا این موضوع باید تقویت شود.

وی با بیان اینکه با پیشنهاد وزارت میراث فرهنگی ذیل شورای عالی ایرانیان خارج از کشور که ریاست آن به عهده رئیس جمهور است، کمیته مستقل گردشگری تصویب و تشکیل شد، افزود: هفته گذشته با حضور وزیر میراث فرهنگی، صنایع دستی و گردشگری، اولین جلسه کمیته گردشگری برگزار شد.

شالبافان با تصریح اینکه یکی از برنامه‌هایی که در حوزه ارتباط با ایرانیان خارج از کشور داریم، بحث معرفی ایران از طریق آنان است. همگی آنان به ایران عزیز علاقه بسیار زیادی دارند، گفت: حوزه دیگر استفاده از ظرفیت ایرانیان خارج از کشور برای حوزه سرمایه‌گذاری گردشگری است. در این راستا حدود ۱۵۰۰ فرصت سرمایه‌گذاری شناسایی شدند و ۲۱۰ بسته از بین ۱۵۰۰ فرصت انتخاب شدند و برخی از این‌ها با هماهنگی استانداری‌ها به صورت بی‌نام مجوز گرفتند، به نحوی که کلیه مراحل اداری و بروکراسی پیچیده طی شده و نیاز به طی مراحل ندارد و آماده سرمایه‌گذاری هستند. این بسته‌ها در سال آینده در همایش سرمایه‌گذاری که به صورت بین‌المللی برگزار می‌شود، ارائه خواهد شد.

فارس مسئول گردشگری ادبی و عشایر کشور شد

معاون گردشگری وزارت میراث فرهنگی در ادامه سخنان خود با بیان اینکه استان فارس در کشور مسئولیت چند میز گردشگری را به عهده دارد، گفت: با توجه به ظرفیت‌های بی‌نظیر فارس، این استان مسئول گردشگری ادبی و گردشگری عشایری است.

به گفته وی، امروز اولین رونمایی از فعالیت‌های میز ملی عشایر به میزبانی استان فارس برگزار می‌شود که در آن عشایر استان‌های مختلف کشور حضور دارند و هدف از آن هم معرفی ظرفیت‌های فرهنگی بی نظیری است که عشایر کشور دارند.

شالبافان با بیان اینکه بسته‌های سفر بسیار خوبی توسط دفاتر مسافرتی در نظر گرفته شده است، گفت: در نمایشگاه گردشگری که در سال گذشته برگزار شد، برخی از این دفاتر با این بسته‌ها حضور داشتند و بسته‌های سفر عشایر را عرضه کردند.

انتهای پیام  

",arts,
393,"





آلبوم «یادها» اولین اثر رسمی و مشترک احسان کلهر، سهیل حسنوی و امیر خیری است.
                                


به گزارش ایسنا، نوازندگان این گروه متشکل است از احسان کلهر (ویلن)، سهیل حُسنوی (سنتور) و امیر خیری (تمبک) که از سال ۹۷ تاکنون فعالیت‌های موسیقایی مشترک خود را در قالب بداهه‌نوازی، کنسرت و انتشار چند تک‌آهنگ و موزیک‌ویدئو ارائه کرده‌اند. 

رویکرد این گروه، بازنوازی و اجرای آثاری از آهنگسازان قدیمی‌ موسیقی ایرانی و شیوه‌ای از نوازندگی است که در برنامه‌های رادیویی دهه‌ی ۴۰ و ۵۰ از جمله تکنوازان، گل‌ها و... رواج داشته که عمدتاً بر پایه‌ی بداهه‌نوازی استوار است.

در این مجموعه، آثاری از اساتید ابوالحسن صبا، موسی معروفی، علی تجویدی، همایون خرم، پرویز یاحقی، اسدالله ملک، فضل الله توکل، عباس خوشدل، اسماعیل مهرتاش و حسن یوسف زمانی در چهار مایه‌ی مختلف (بیات اصفهان، بیات ترک، سه‌گاه/شوشتری و دشتی) اجرا شده که هر دستگاه یا آواز، از چهار قسمت (پیش‌درآمد، بداهه آوازی، تصنیف و رنگ) تشکیل شده‌ است. 





ضبط این آلبوم در سال ۹۹ در استودیو پاییز با صدابرداری حسن خدایی‌نیا انجام شده و میکس و مسترینگ آن توسط احمد میر معصومی در استودیو «نغمه سازان دل‌نشین» انجام شده است.

آلبوم «یادها» ۲۶ آبان ۱۴۰۲ در آموزشگاه موسیقی هترا رونمایی خواهد شد و تعداد محدودی نسخه‌ی فیزیکی با امضای خالقین اثر برای علاقه‌مندان موجود است. 

همچنین نسخه‌ی دیجیتال آلبوم در پلتفرم‌های معتبر موسیقی در دسترس علاقه‌مندان قرار خواهد گرفت.

انتهای پیام 

",arts,
394,"





ایسنا/یزد مدیر ستاد اقامه نماز استان یزد از برگزاری نهمین اجلاس استانی نماز و تجلیل از دستگاه‌ها و نمونه‌های برتر نماز در عرصه‌های مختلف به میزبانی شهرستان تفت خبر داد.
                                


حجت الاسلام «سید اکبر موسوی» امروز سه شنبه ۲۳ آبان ماه ضمن اعلام این خبر در جمع خبرنگاران، تصریح کرد: نهمین اجلاس نماز استان با شعار «نماز، نسل نو با رویکرد بر نقش مدرسه، مسجد و دانشگاه» فردا چهارشنبه ۲۴ آبانماه از ساعت ۹ صبح با حضور مسئولان در محل مصلی نماز شهر تفت برگزار می‌شود.

وی از برپایی میزخدمت با حضور برخی مدیران استان از یک ساعت قبل از شروع اجلاس، گفت: سال گذشته این میزخدمت با حضور ۴۵ نفر از مدیران و مسئولان استان برگزار و نسبت به رسیدگی مشکلات حدود ۳۰۰ نفر اقدام شد.

موسوی هدف مهم برگزاری این اجلاس را  ترویج فرهنگ نماز خواند و گفت: ارائه گزارش از برنامه‌های نماز و بیان ضعف‌ها و کمبودهای این حوزه در بخشهای مختلف اعم از مساجد، مدارس، صنایع و ادارات و حتی نمازخانه‌های بین راهی در جهت رفع مشکلات از دیگر اهداف این اجلاس است.

وی با اشاره به سخنرانی حجت‌الاسلام و المسلمین قرائتی رئیس ستاد اقامه نماز به صورت وبیناری در زمینه نماز در این اجلاس، از دیگر برنامه‌های این مراسم را تقدیر از ادارات برگزیده در حوزه نماز و تجلیل از نمونه‌های نمازی از اقشار مختلف، ذکر کرد.

مدیر ستاد اقامه نماز استان در ادامه با اشاره فقدان مسجد در برخی شهرک‌های جدیدالاحداث یا متناسب نبودن ظرفیت برخی از مساجد با جمعیت نمازگزاران آن، گفت: کمتر از ۵۰ نمازخانه در مدارس استان داریم و حتی بعضاً شاهد تبدیل نمازخانه به کلاس‌های درس هستیم که به هیچ وجه شایسته دارالعباده یزد نیست.

وی به اهمیت اهتمام به موضوعات سخت افزاری مساجد و نمازخانه‌ها و تاثیر آن بر جذب بیشتر مردم به نماز اشاره و عنوان کرد: در همین راستا نیز از سال گذشته تاکنون بیش از شش شش هزارمترمربع از نمازخانه مدارس مفروش به فرش سجادهدار شده است.

موسوی خاطرنشان کرد: خوشبختانه به لحاظ نمازخانه ادارات کمبود سخت افزاری نداریم و امسال برای اولین بار و خارج از عرف یک دستگاه را به دلیل فعالیت‌های شاخص نمازی به جشنواره رجایی معرفی کردیم که بازخوردهای خوبی داشت.

وی با بیان این که متاسفانه امروز تنها از ۲۰ درصد ظرفیت مساجد استان استفاده می‌شود، به نقش مساجد و کارکردهای آن در بسیاری از رویدادهای انقلاب اشاره و ابراز امیدواری کرد با احیای این کارکردها شاهد حضور بیشتر نمازگزادران در مساجد باشیم.

مدیر ستاد اقامه نماز استان با اشاره به لزوم آسیب شناسی و بررسی علل کاهش استقبال جوانان، گفت: البته براساس آسیب شناسی کلی ۱۲ علت را در این باره نشان داد که از جمله آنها می‌توان به عقب ماندن از تهاجم فرهنگی دشمن، عدم پاسخگویی کافی به شبهات جوانان در حوزه نماز، گاهاً بی‌توجهی به تاثیر حضور بزرگترهای هر مجموعه به حضور در نماز جماعت اشاره کرد ولی با این حال لازم است با آسیب شناسی جزئی‌تر نسبت به شناسایی علل به طور دقیق و رفع موانع اقدام شود.

موسوی ضمن ارائه گزارشی از اقدامات ستاد اقامه نماز استان در یک سال گذشته در جهت ترویج نماز، اظهار کرد: در ایام پیش رو ۱۵ نفر از اساتید مرکز تخصصی نماز قم در برخی مدارس استان حضور یافته و نسبت به رفع شبهات آنان در رابطه با نماز اقدام خواهند کرد.

انتهای پیام

",arts,
395,"





آثار راه یافته به بخش رادیویی دومین جشنواره ملی چندرسانه‌ای میراث فرهنگی در پنج رشته معرفی شدند.
                                


به گزارش ایسنا به نقل از ستاد خبری جشنواره، دبیرخانه دومین جشنواره ملی چندرسانه‌ای میراث فرهنگی از بین آثار متقاضی شرکت در بخش رادیویی جشنواره اسامی ۲۱ پادکست، ۲۷ اثر ترکیبی ساده، ۱۹ اثر مستند رادیویی کوتاه، ۲٨ اثر مستند رادیویی بلند و ۲۵ نمایش رادیویی منتخب را به شرح زیر اعلام کرد:

آثار راه یافته بخش رادیویی - پادکست:

۱- ارزش لی گئیم (لباس محلی)، تهیه‌کننده: هاشم سپهری از اردبیل

۲- آوای شادی، تهیه‌کننده: مریم تقی‌زاده از یزد

۳- بی‌بی برکت، تهیه‌کننده: تکتم اعتبار از خراسان جنوبی

۴- پاز، تهیه‌کننده: مجتبی قهوه‌چی باشی از اصفهان

۵- تاریخ دراما، تهیه‌کننده: علی فیضی از تهران

۶-دانستنی‌های تاریخی، تهیه‌کننده: سعید نیکو از فارس

۷- دیو آبخوار، تهیه‌کننده: اکبر رضوانیان از اصفهان

٨- رادیو خاک، تهیه‌کننده: شرکت گنبد دوار خانه تراب از یزد

۹- رادیو مضمون، تهیه‌کننده: زهرا شعبان شمیرانی از تهران

۱۰- راز و مه- حسن صباح، از افسانه تا حقیقت، تهیه‌کننده:علی حیدری از قزوین

۱۱- راز و مه- قصه آسبادها، تهیه‌کننده: راضیه رحمانی از تهران

۱۲- روزها در راه، تهیه‌کننده: زهرا شعبان شمیرانی از تهران

۱۳- سروستان، تهیه‌کننده: آذین شهریاری‌فرد از تهران

۱۴- صبح تایم، تهیه‌کننده: نیما رنجبرنژاد از هرمزگان

۱۵- کوله پشتی، تهیه‌کننده: فاطمه محمدزاده از خراسان رضوی

۱۶- گل چراغ ماهی قرمز، تهیه‌کننده:‌ اکبر رضوانیان از اصفهان

۱۷- میراث فرهنگی استان گیلان، تهیه‌کننده: بهرخ نجفی از گیلان

۱٨- نخل و برنو، تهیه‌کننده: مجید طیبی از البرز

۱۹- نم‌نم در شهر، تهیه‌کننده: اکبر رضوانیان از اصفهان

۲۰- هان، تهیه‌کننده: زهرا شعبان شمیرانی از تهران

۲۱- هنر ماندگار، تهیه‌کننده: مهدی رایجی از گلستان

آثار راه یافته بخش رادیویی- ترکیبی ساده

۱- اردبیل ۲۰۲۳، تهیه‌کننده: سولماز ملکی از اردبیل

۲- آوای دل، تهیه‌کننده: سهیلا کلیایی از قزوین

۳- اینجا، تهیه‌کننده: محمد چکنی از هرمزگان

۴- آیینه‌خانه، تهیه‌کننده: مرجان پنج‌تنی از اصفهان

۵- بریم بگردیم - آبگرم، تهیه‌کننده: مرتضی نوری‌زاده از قزوین

۶- بریم بگردیم - الموت شرقی، تهیه‌کننده: مرتضی نوری‌زاده از قزوین

۷- بریم بگردیم - آوج، تهیه‌کننده: مرتضی نوری‌زاده از قزوین

۸- بریم بگردیم - پل معلق، تهیه‌کننده: مرتضی نوری‌زاده از قزوین

۹- بریم بگردیم - سرچشمه، تهیه‌کننده: مرتضی نوری‌زاده از قزوین

۱۰- بریم بگردیم - کاروانسرای آوج، تهیه‌کننده: مرتضی نوری‌زاده از قزوین

۱۱- تاریخ پنهان، تهیه‌کننده: امیر قدسی سیمکانی از خوزستان

۱۲- تلنگر، تهیه‌کننده: عباس رسول‌آبادی از گلستان

۱۳- تماس با سعدالسلطنه، تهیه‌کننده: مجید یوسفی رامندی از قزوین

۱۴- ثبت قلم، تهیه‌کننده: مسعود طاهری‌نسب از اصفهان

۱۵- ثانیه‌ها، تهیه‌کننده: الهه علیزاده از چهارمحال و بختیاری

۱۶- چارانه، تهیه‌کننده: فاطمه حسینی‌فر از خراسان جنوبی

۱۷- چراغ بران، تهیه‌کننده: فاطمه رفیعی از چهارمحال و بختیاری

۱۸- چهره‌های همیشه ماندگار، تهیه‌کننده: پوران رسول بهی از آذربایجان غربی

۱۹- سرکوه بلند، تهیه‌کننده: هانیه پیرامی از خراسان جنوبی

۲۰- شکوفه- صنایع دستی، تهیه‌کننده: زهرا فدایی از اصفهان

۲۱- طلای معطر، تهیه‌کننده: جوادگلشیرازی از اصفهان

۲۲- کلیژدک، تهیه‌کننده: فاطمه حسینی‌فر از خراسان جنوبی

۲۳- گلستان قصه - آب شغالی، تهیه‌کننده: کامران خدابنده از قزوین

۲۴- گلستان قصه - طاق حلاج، تهیه‌کننده: کامران خدابنده از قزوین

۲۵- گلستان قصه - کلاه شاپو جای کلاه نمد، تهیه‌کننده: کامران خدابنده از قزوین

۲۶- یلمه بافی، تهیه‌کننده: زهرا فدایی از اصفهان

۲۷- یئددی گوز، تهیه‌کننده: سولماز ملکی، الناز عزیزی‌ از اردبیل

آثار راه یافته بخش رادیویی- مستند کوتاه

۱- آداب‌رسوم عید در نمین، تهیه‌کننده: زهرا پناهی از اردبیل

۲- اسکان رایگان، تهیه‌کننده: اعظم فریدون‌مقدم از خراسان رضوی

۳- افسانه گپی‌گپو، تهیه‌کننده: محمدصادق آزادی از کهگیلویه و بویراحمد

۴- این راهش نیست، تهیه‌کننده: کارگروهی از ایلام

۵- بوروم، تهیه‌کننده: سیدهادی موسوی‌نژاد از گیلان

۶- پروین قربانی، تهیه‌کننده: موزه ملی انقلاب اسلامی و دفاع مقدس از گلستان

۷- پیشه‌دست، تهیه‌کننده: سحر رحیمی از کردستان

٨- تاریخی که دود می‌شود، تهیه‌کننده: نازنین میرفندرسکی از گلستان

۹- رقیه داده‌دشتی، تهیه‌کننده: موزه ملی انقلاب اسلامی و دفاع مقدس از گلستان

۱۰- رود من روح من، تهیه‌کننده: وحید شیخ سامانی از اصفهان

۱۱- رویای پشت شیشه- تهیه‌کننده: کارگروهی از ایلام

۱۲- زبان مادری، تهیه‌کننده: منیره اسماعیلی، قزوین

۱۳-سوغات هزاررنگ، تهیه‌کننده: فاطمه صیدی از ایلام

۱۴- صدای شهر، تهیه‌کننده: نازنین میرفندرسکی از گلستان

۱۵- مادر احمدی، تهیه‌کننده: موزه ملی انقلاب اسلامی و دفاع مقدس از گلستان

۱۶- محله مجازی، تهیه‌کننده: محمدصادق آزادی از کهگیلویه و بویراحمد

۱۷- مشاهیر مینودری (استاد ابوالحسن محصص)، تهیه‌کننده: کورش دهخدانیا از قزوین

۱٨- مشاهیر مینودری (استاد ابوالحسن اقبال‌آذر)، تهیه‌کننده: کورش دهخدانیا از قزوین

۱۹- مشاهیر مینودری (عارف قزوینی)، تهیه‌کننده: کورش دهخدانیا از قزوین

آثار راه یافته بخش رادیویی - مستند بلند

۱- آب حیاط، تهیه‌کننده: فاطمه حسینی‌فر از خراسان جنوبی

۲- ابرفیاض تهیه‌کننده: کورش دهخدانیا از قزوین

۳- آیدینلیق ماهنی‌سی، تهیه‌کننده: سولماز ملکی از اردبیل

۴- بیتانه تهیه‌کننده: عقیله پاک از خراسان جنوبی

۵- پَل بُران، تهیه‌کننده: زهرا اسماعیلی کرانی از چهارمحال و بختیاری

۶- چاشو (چادر شب)، تهیه‌کننده: سارا شاکری از گیلان

۷- خانه‌ای در غبار، تهیه‌کننده: سیدعادله قدیمی از گیلان

۸- خوشا روستا ۱، تهیه‌کننده: محبوبه سلیمانی از اصفهان

۹- خوشا روستا ۲، تهیه‌کننده: محبوبه سلیمانی از اصفهان

۱۰- دروازه بهشت، تهیه‌کننده: بهاره کاظمی‌سطلری از قزوین

۱۱- راه‌ روشن، تهیه‌کننده: کورش دهخدانیا از قزوین

۱۲- سفرنامه، تهیه‌کننده: حمیدرضا کاشی از سمنان

۱۳- شوق زندگی، تهیه‌کننده: احترام امیدیان از سمنان

۱۴- صدای آبادی، تهیه‌کننده: سیف‌اله صادقی از گلستان

۱۵- صدای زندگی، تهیه‌کننده: اصغر تقایی از اردبیل

۱۶- عمارت اجدادی، تهیه‌کننده: عاصمه‌السادات میرسیدی از گلستان

۱۷- فرشته نجات، تهیه‌کننده: احمد زرشناس از خوزستان

۱۸- ققنوس، تهیه‌کننده: امجد جلالی از خوزستان

۱۹- گم‌گوشه، تهیه‌کننده: سارا شاکری از گیلان

۲۰- گنجینه (قزوین عهد صفوی)، تهیه‌کننده: ابراهیم طاهری‌کیا از قزوین

۲۱- گیس‌سفید (آق‌بیرچک)، تهیه‌کننده:زهرا اسماعیلی کرانی از چهارمحال و بختیاری

۲۲- گیل‌گردش (دیدار از روستا قاسم‌آباد شهرستان رودسر)، تهیه‌کننده: حسین صدیقی از گیلان

۲۳- مال‌کنون (کوچ) تهیه‌کننده: جلال قربانی از لرستان

۲۴- من یک زن ایرانی هستم، تهیه‌کننده: اسما استخری از ایلام

۲۵- هتل پاریس، تهیه‌کننده: لیلا روغنگیرقزوینی از قزوین

۲۶- هه‌وار نشینی، تهیه‌کننده: سحر رحیمی از کردستان

۲۷- یادش‌بخیر، تهیه‌کننده: لیلا عسکری از اصفهان

۲۸- یئددی گئجه، تهیه‌کننده: منظر موقر از اردبیل

آثار راه یافته بخش رادیویی- نمایش

۱- از هیروشیما تا سعدالسلطنه، تهیه‌کننده: بهاره کاظمی از قزوین

۲- ازهر و مزهر (بر اساس منظومه سعدالدین)، تهیه‌کننده: فرشته بهمن‌زاده از خراسان جنوبی

۳- افسانه ماه‌تی‌تی، تهیه‌کننده: زهرا اسماعیلی کرانی از چهارمحال و بختیاری

۴- اگه باران بیاد، تهیه‌کننده: رضا داداشی از قزوین

۵- امانتی در دستان ما، تهیه‌کننده: مهدی آمن از قم

۶- ائل عاشیقی، تهیه‌کننده: علی حسینقلی‌زاده از آذربایجان غربی

۷- بسطام قلعه سی (دژ بسطام)، تهیه‌کننده: علی حسینقلی‌زاده از آذربایجان غربی

۸- پنجاهمین نسخه، تهیه‌کننده: آمنه پاکدامن از قزوین

۹- چمچمه خاتون، تهیه‌کننده: علی حسینقلی‌زاده از آذربایجان غربی

۱۰- حریم خورشید، تهیه‌کننده: رضا داداشی از قزوین

۱۱- حکایت‌ها و ضرب‌المثل‌ها، تهیه‌کننده: فرنگیس عابدی از اصفهان

۱۲- بی جی ام تاو، تهیه‌کننده: محمد رادمهر از اصفهان

۱۳- سفرنامه کلاه‌فرنگی، تهیه‌کننده: ابراهیم طاهری کیا از قزوین

۱۴- شناسنامه آب انبار سردار بزرگ، تهیه‌کننده: ابراهیم طاهری کیا از قزوین

۱۵- شناسنامه حمام قجر، تهیه‌کننده: ابراهیم طاهری کیا از قزوین

۱۶- شناسنامه دهخدا، تهیه‌کننده: ابراهیم طاهری کیا از قزوین

۱۷- شناسنامه عبید زاکانی، تهیه‌کننده: ابراهیم طاهری‌کیا از قزوین

۱۸- صدای پای آب، تهیه‌کننده: بهاره کاظمی از قزوین

۱۹- گونش، تهیه‌کننده: سولماز ملکی از اردبیل

۲۰- لوح نگار - حمداله مستوفی، تهیه‌کننده: ابراهیم طاهری‌کیا از قزوین

۲۱- مافگه، تهیه‌کننده: زهرا اسماعیلی کرانی از چهارمحال و بختیاری

۲۲- مسافران سمنگان، تهیه‌کننده: هانیه پیرامی از خراسان جنوبی

۲۳- نسخه چین، تهیه‌کننده: ابراهیم طاهری‌کیا از قزوین

۲۴- نفس‌های زیر باران، تهیه‌کننده:بهمن پارساآرا از مرکزی

۲۵- همت آباد، تهیه‌کننده: سیف‌اله صادقی از گلستان

به گزارش ایسنا، دومین جشنواره ملی چندرسانه‌ای میراث فرهنگی با دبیری علیرضا تابش از ۸ تا ۱۰ آذر ١۴٠٢ در استان قزوین برگزار خواهد شد.

انتهای پیام



",arts,
396,"





نشان جایزه ملی آموزش هنر «سرو ایرانی» رونمایی شد؛ همچنین اعلام شد که نخستین نمایشگاه کتاب تخصصی آموزش هنر با عنوان «نکته» در روزهای آینده برگزار خواهد شد.
                                


به گزارش خبرنگار ایسنا، صبح امروز سه‌شنبه (٢٣ آبان ماه) در ساختمان معاونت هنری وزارت فرهنگ و ارشاد اسلامی، از نشان جایزه ملی آموزش هنر با عنوان «سرو ایرانی» رونمایی شد.

در این نشست همچنین اعلام شد که قرار است نمایشگاه کتاب‌های تخصصی آموزش هنر در روزهای پیش‌رو برگزار شود.

محمدحسین اسماعیلی ـ مدیرکل دفتر برنامه‌ریزی و آموزش هنری وزارت ارشاد و ارشد عین‌اللهی ـ مدیرعامل تعاونی ناشران و کتابفروشان تهران در این نشست حضور داشتند و در جمع نمایندگان رسانه‌ها توضیحاتی را در این زمینه ارائه کردند.







    محمدحسین اسماعیلی ـ مدیرکل دفتر برنامه‌ریزی و آموزش هنری وزارت ارشاد 
  



در ابتدای نشست اسماعیلی با تاکید بر لزوم نگاه دقیق و صحیح بر آموزش هنر، به ظهور تعداد قابل توجهی از بزرگان هنر از بستر آموزش اشاره و در این رابطه اظهار کرد: سیاست‌گذاری در عرصه آموزش های هنری از اولین اهداف و رویکرد دفتر برنامه‌ریزی هنر است. 

او با بیان اینکه آموزش در دفتر برنامه‌ریزی و آموزش هنری وزارت فرهنگ و ارشاد اسلامی از دو منظر در نظر گرفته شده است، گفت: در نخستین نگاه آموزش‌های هنری برای ارتقای سواد جامعه با فعالیت آموزشگاه‌های هنری یا طرح‌های آموزش هنر برای همه را در نظر داریم و در بخشی دیگر حوزه‌های تخصصی و نخبگانی برای افزایش مهارت هنرمندان و هنرجویان در حوزه‌های مختلف را در نظر گرفتیم که هنرستان‌های زیبا نیز در این زمره هستند.

اسماعیلی با تشریح عملکرد دو بخش رسمی و غیررسمی آموزش‌های حوزه هنر، گفت: در حال حاضر ۶٣ هنرستان هنرهای زیبا دارای مجوز هستند که هشت هزار هنرجو در این مراکز مشغول تعلیم هستند. ۱۲۰۰ مرکز نیز در بخش مراکز مهارتی فعالیت می‌کنند که هر سال سه دوره آزمون برگزار و ۴۰هزار نفر در این دوره‌ها شرکت و در صورت قبولی دیپلم مهارتی می‌گیرند.







    رونمایی از پوستر نمایشگاه کتاب‌های تخصصی آموزش هنر 
  



مدیرکل دفتر برنامه‌ریزی و آموزش هنری وزارت فرهنگ و ارشاد اسلامی با تاکید بر نگاه توسعه‌محور دولت سیزدهم در بخش آموزش اظهار کرد: شاهد ارتقای سطح آموزشی بودیم و امیدواریم که نتیجه و بازخورد آن را نیز در آینده شاهد باشیم. 

او با تاکید بر نقش معلم‌های هنر در ارتقای آموزش‌ گفت: توجه به جایگاه معلمان هنری یکی از رویکردهایی بود که موجب طراحی نشان ملی آموزش هنر شد. در همین راستا دفتر برنامه‌ریزی و آموزش هنری با هدف تکریم مقام معلم جایزه ملی آموزش هنر تحت عنوان «نشان سرو ایرانی» را برنامه‌ریزی و طراحی کرد. این نشان قرار است هرساله به معلمان، اساتید و مفاخر حوزه هنر اهدا شود. 

اسماعیلی ادامه داد: یکی از اهداف اعطای این جایزه نیز زمینه‌سازی و ایجاد انگیزه برای معلمانی بود که در مراکز آموزش هنری فعالیت می‌کنند. 

او با اشاره به برگزاری رویداد اعطای جایزه ملی آموزش هنر از سال جاری گفت: این رویداد از امسال، به صورت سالانه برگزار خواهد شد. برگزیدگان این رویداد در مراسم اختتامیه معرفی و نشان سرو ایرانی به آن‌ها اعطا می‌شود. 

مدیرکل دفتر برنامه‌ریزی و آموزش هنری با بیان اینکه امسال هنرستان‌های هنرهای زیبا در این عرصه حضور خواهند داشت، اظهار کرد: این فرآیند از خرداد امسال آغاز و فراخوان در سه سطح هنرستان‌ها (سه نفر از هر هنرستان)، استانی (یک مدیر یک مدرس برتر) و کشوری منتشر شد.

اسماعیلی با تاکید بر اینکه در میان نفرات معرفی شده در نهایت ۸۷ پرونده به ستاد مرکزی رسید، گفت: کسانی که شایسته دریافت نشان هستند مشخص و نشان «سرو ایرانی» به سه هنرآموز برتر استان، یک مدیر برتر و همچنین دو نفر مدیر شایسته تقدیر و دو نفر مدرس شایسته تقدیر اعطا می‌شود.

به گفته وی این نشان به شش نفر هم از مفاخر ملی آموزش هنر نیز اعطا خواهد شد. 

او ضمن برشمردن برخی از شاخصه‌های ارزیابی اهدای این نشان، گفت: مولفه‌های دانشی و علمی، مولفه‌های تخصصی که مجموعه‌ای از نگرش‌ها و شایستگی‌ها را شامل می‌شد، مولفه‌های عملکردی و شاخصه‌های اخلاقی نیز برای اعطای این نشان مد نظر قرار داشت. در همین راستا تطبیق شاخصه و مولفه‌های مدنظر با پرونده‌های نهایی صورت گرفت و افرادی که شایسته تقدیر بودند شناسایی شدند. 

او ضمن اعلام زمان برگزاری مراسم اهدای این نشان گفت: مراسم اهدای این نشان ساعت ۱۴:۳۰ بعد از ظهر روز اول آذرماه در تالار رودکی برگزار خواهد شد.

اسماعیلی اهدای نشان آموزش هنر به پیشکسوتان حوزه آموزش هنری را نیز مطرح کرد و گفت: شاخصه‌های مورد توجه در این حوزه، استمرار در فعالیت آموزش، تأثیرگذاری کمی و کیفی در آموزش هنر، تالیف و پژوهش در حوزه آموزش هنر و مواردی از این دست بود که با در نظر گرفتن این مولفه‌ها شش نفر از مفاخر آموزش ملی هنر این نشان را دریافت خواهند کرد. شش نفر از مفاخر آموزش هنر نیز هر سال مورد تجلیل خواهند شد. 

او ضمن اعلام نام داوران نهایی این رویداد گفت:‌ دکتر سودابه صالحی، حسین میثمی، رامتین شهبازی و محمدحسین ناصربخت داوری نهایی این رویداد را برعهده داشتند.

مدیرکل دفتر برنامه‌ریزی و آموزش هنری درباره تغییرات دور دوم این رویداد که قرار است سال آینده برگزار شود، گفت:‌ سال آینده این رویداد سایر مراکز آموزش و آموزشگاه‌های آزاد هنری را نیز تحت پوشش خود قرار خواهد داد و مدرسان و مدیرانی که در حوزه آموزش‌های هنری فعالیت می‌کنند در این رویداد شرکت خواهد کرد. 

او ضمن نام بردن از کیانوش غریب‌پور ـ هنرمند حوزه هنرهای تجسمی ـ به عنوان طراح نشان سرو ایرانی، گفت: پوستر این رویداد را نیز کیانوش غریب‌پور طراحی کرده است. 

مدیرکل دفتر برنامه‌ریزی و آموزش هنری ارشاد با اشاره به آغاز سی و یکمین هفته کتاب جمهوری اسلامی، گفت: دفتر برنامه‌ریزی‌های آموزش هنری برای نخستین بار تصمیم گرفت که این حوزه را مورد توجه قرار دهد و با هدف ارتقای شاخص‌های کتابخوانی فعالیتی نو را رقم بزند. بر همین اساس قرار شد نمایشگاهی با رویکرد آموزش هنر برگزار شود که بر همین اساس نمایشگاه کتاب‌های تخصصی آموزش هنر با عنوان اختصاری «نکته» از روز شنبه ٢٧ آبان ماه در لابی تالار وحدت برگزار خواهد شد.

او ضمن تشریح عملکرد این نمایشگاه در دو بخش متفاوت، گفت: در این نمایشگاه دو بخش اصلی فعالیت خواهد کرد. اولین بخش مروری بر نشر کتب آموزش هنر خواهد بود و بخش دیگر به تازه‌های نشر کتب آموزش هنر خواهد پرداخت. مطمئنا هنرجویان و دانشجویان هنر می‌توانند از این نمایشگاه بهره ببرند.

به گفته اسماعیلی این نمایشگاه با همکاری تعاونی ناشران و کتاب فروشان تهران برگزار و طی آن بیش از ۱۲ هزار عنوان کتاب با موضوع آموزش هنر عرضه خواهد شد. 

او عناوین کتاب‌های این نمایشگاه را در حوزه هنرهای تجسمی، موسیقی، سینما و انیمیشن، هنرهای نمایشی و ... عنوان کرد و گفت: سعی داریم این نمایشگاه در سال های آینده نیز به صورت مستمر برگزار شود؛ همچنین قصد داریم که از سال آینده رویداد کتاب سال آموزش هنر را برگزار کنیم و مولفان برتر در حوزه آموزش هنر را نیز مورد تقدیر و تشویق قرار دهیم.

مدیرکل دفتر برنامه‌ریزی و آموزش هنری ارشاد اظهار کرد: در این نمایشگاه ١٢ ناشر بخش خصوصی حضور خواهند داشت. در این نمایشگاه سعی کردیم تا از حضور ناشرانی که بیشترین فعالیت در حوزه آموزش هنر را دارند استفاده کنیم؛ در حقیقت هدف ما استفاده از ظرفیت حوزه نشر و تألیف در آموزش‌های هنری به نحوی شایسته است. 

او در پاسخ به پرسش خبرنگاری درباره امتیاز دریافت نشان سرو ایرانی، گفت:‌ برنامه داریم تا تسهیلاتی را برای دریافت‌کنندگان نشان سرو ایرانی فراهم کنیم. این تسهیلات می‌تواند مواردی مانند عضویت در صندوق هنر و ... باشد. این نشان می‌تواند در زمینه ارتقاء سطح افرادی که به عنوان کارکنان رسمی یا پیمانی نیز فعالیت می‌کنند موثر واقع شود. بخش‌ ‌های مالی اهدای این جایزه نیز در نظر گرفته شده و هدایایی را به دریافت‌کنندگان نشان اهداء خواهیم کرد. 

او با اشاره به برنامه‌ریزی برای برپایی رویداد دیگری در حوزه هنر، گفت: رویداد «گنجینه آموزش هنر» نیز در حوزه تکریم مفاخر هنر در حال انجام است. مفاخری در این رویداد مورد تقدیر قرار خواهند گرفت و از این عزیزان، ثبت مستند خواهیم داشت تا سبک آموزش آن‌ها ضبط و نگهداری شود و برای نسل‌ آینده باقی بماند. 

اسماعیلی در پاسخ به پرسشی درباره معلمان هنر و افزایش تعداد هنرستان‌های هنرهای زیبا گفت:‌ بحث هنر و آموزش هنر در مدارس دغدغه‌ای مشترک بین دو وزارتخانه است که منجر به امضای تفاهم‌نامه همکاری در سال گذشته شد. بحث آموزش هنر به صورت ویژه در این تفاهم‌نامه مورد توجه قرار داده و قرار بر این شد که تعاملاتی توسط این دو وزارتخانه رقم بخورد. 

او گفت: در این تفاهم‌نامه ارتقای سطح آموزشی معلمان هنر مورد توجه قرار گرفت. بر همین اساس قرار شد تا دوره و کارگاه‌های آموزشی را نیز برای معلمان هنر برگزار کنیم. در همین راستا در تابستان امسال تعدادی از معلمان هنر استان تهران در حوزه نمایش دوره‌های کارگاهی گذراندند. قصد داریم این حوزه را تقویت و با هماهنگی ادارات کل، این طرح را به صورت فازبندی پیش ببریم.

او درباره افزایش تعداد هنرستان‌های هنرهای زیبا گفت: در دولت سیزدهم ۱۵ هنرستان به هنرستان های هنر های زیبا اضافه شد که این به نوعی رکورد محسوب می‌شود. هدف‌گذاری ما در وزارت ارشاد این است که هر استان حداقل یک هنرستان دخترانه و یک دهنرستان پسرانه داشته باشیم چرا که الان اینگونه نیست. در این راستا سفرهایی به صورت استانی نیز صورت گرفته و رویکرد خوبی به هنرستان های هنر های زیبا داریم. همچنین یکی دیگر از نکات مورد توجه ما چارت و ساختار سازمانی هنرستان ها بود که در همین راستا پست‌هایی در سازمان اداری و استخدامی تصویب شد.

او ضمن ارائه آماری از تعداد معلمان هنرستان‌های هنرهای زیبا گفت: معلمانی که در هنرستان‌های هنرهای زیبا فعالیت می کنند بالغ بر هزار نفر هستند که ترکیبی از نیروهای رسمی و قراردادی و حق التدریس هستند. حضور تعدادی از این عزیزان را آموزش و پرورش تامین کرده و بخشی که اغلب نیز مدرسین تخصصی هستند از سوی وزارت فرهنگ و ارشاد اسلامی منصوب شدند؛ معلمان دسته دوم که به دلیل نداشتن رابطه استخدامی ندارند به صورت حق التدریس فعالیت می کنند. این عزیزان با هماهنگی وزارت ارشاد فعالیت می‌کنند.

او افزود:‌ یکی از رویکردهای مهم «سرو ایرانی» نیز این است که بتوانیم عزیزانی که به صورت تخصصی فعالیت می کنند را ببینیم؛ این رویداد قصد دارد زحمات این عزیزان را ببیند.

اسماعیلی اظهار کرد: همچنین قابل توجه است که علاوه بر تقدیر در سطح ملی، در سطوح هنرستانی و استانی نیز از افرادی تقدیر خواهد شد؛ در همین راستا معلمان برتر استانی و معلمان برتر هنرستان ها نیز مورد تقدیر قرار خواهند گرفت.

و در پاسخ به پرسشی درباره تعامل با آموزشگاه‌های موسیقی اظهار کرد: بحث ساماندهی آموزشگاه‌های آزاد هنری در دستور کار دفتر برنامه‌ریزی آموزش هنر قرار گرفته است و اولین اقدامی که ما انجام دادیم از اوایل سال گذشته این بود که قوانین و مقررات را ساماندهی کنیم. عزیزان بر اساس مصوبه ۴٧٧ شورای عالی انقلاب فرهنگی فعالیت می‌کنند که با توجه به اینکه این مصوبه مربوط به ٢٠ سال پیش بود نیاز به اصلاحیه داشت. نهایتا اصلاحات مورد نظر ما مورد تصویب قرار گرفت. 

اسماعیلی ادامه داد: کار دیگر در این حوزه که مراحل نهایی است نیز سامانه نظارت بر آموزشگاه‌هاست. این نظارت‌ها تا مدت‌ها پیش به شیوه‌های سنتی و کاغذی و با روش کاری قدیمی انجام می‌گرفت. حالا سامانه‌ای تحت وب طراحی شده و قرار است که از آذر ماه ناظران به صورت آنلاین و با شاخص‌های آنلاین نظارت‌ها را انجام خواهند داد. 

او با اشاره به لزوم تایید افراد شاغل در آموزشگاه‌ها نیز گفت: یکی از مهمترین موضوعات این است که افرادی که در آموزشگاه ها حضور دارند باید به لحاظ شغلی تایید شوند؛ بحث اصلاح این روند را از سال گذشته در دستور کار قرار دادیم و اهدای کارت صلاحیت تدریس نهایی شده است. فرمت مشخصی برای آن در نظر گرفته شده که در سه سطح به عزیزان اهدا خواهد شد. بیش از هزار کارت صلاحیت تدریس طی یک سال گذشته صادر شده و پس از تعیین یک فرجه زمانی مشخص کسانی که این کارت را ندارند حق آموزش در آموزشگاه ها را نخواهند داشت. برای صدور کارت صلاحیت تدریس موسساتی را به عنوان معین و همراه خود برای صدور کارت در نظر گرفتیم که خانه موسیقی مدیر اجرایی این آزمون های تخصصی است. 

او ادامه داد: در حوزه هنرهای تجسمی نیز موسسه توسعه هنرهای تجسمی معاصر این همراهی را انجام خواهد داد؛ با این دو مجموعه تعامل داریم تا ساماندهی صورت گرفته و نظارت بر آموزشگاه را افزایش دهیم.

او درباره شروع نمایشگاه‌های کتب آموزش تخصصی هنر نیز گفت: با همکاری ناشران با دفتر برنامه‌ریزی و آموزش هنری این نمایشگاه از ٢٧ آبان ماه شروع به فعالیت خواهد کرد؛ ساعات بازدید این نمایشگاه از ساعت ٩ تا پنج بعد از ظهر است. در این زمینه همکاری با هنرستان ها و آموزشگاه ها انجام شده است و امیدوارم سال آینده بتوانیم با گستره بیشتری پوشش دهیم. 

در پایان این نشست ارشد عین الهی مدیرعامل تعاونی ناشران و کتاب‌فروشان تهران گفت: این مسئله را مبارک می دانیم. حدود ۱۰ یا ۱۲ ناشر کتاب‌های هنری چاپ می کنند که از آنان درخواست کردیم در این نمایشگاه حضور داشته باشند. بیش از ١٢٠٠ تا ١٣٠٠ عنوان کتاب در این نمایشگاه دارای حداقل تخفیف ١٠ درصد است. درخواست تخفیف بیشتر نیز داشتیم اگر امکانش باشد حتما انجام خواهد شد. این اولین نمایشگاه کتاب‌های هنری است که به همت وزارت ارشاد برپا خواهد شد. هرچند برای برنامه‌ریزی فرصت کم بود اما سعی می‌کنیم که به نحو احسن اجرا شود. 

او در پایان درباره جای خالی کتاب‌های تخصصی هنر در نمایشگاه بین‌المللی کتاب تهران نیز گفت: نمایشگاه بین المللی که سالانه برگزار می‌شود تخصصی نیست و اغلب کتاب‌های ارائه شده در آن عمومی است؛ اغلب بازدیدکنندگان نمایشگاه متقاضی کتاب‌های عمومی هستند؛ امیدوارم نمایشگاه کتب تخصصی هنر ادامه یابد چرا که این اولین نمایشگاه تخصصی کتاب‌های هنری است که برگزار می‌شود.

انتهای پیام

",arts,
397,"





نمایش «من نوید نیستم» از آخر هفته در مجموعه تئاترشهر به صحنه می‌رود.
                                


نمایش محیطی «من نوید نیستم!» به کارگردانی سیدعلی خوشرو، از ۲۶ آبان‌ماه در کافه‌تریای چهارسوی تئاترشهر به صحنه می‌رود.

به گزارش ایسنا به نقل از روابط عمومی مجموعه تئاترشهر، نمایش «من نوید نیستم!» به نویسندگی، کارگردانی و بازی سیدعلی خوشرو، از ۲۶ آبان‌ماه در کافه‌تریای چهارسوی تئاترشهر به صحنه می‌رود.

این نمایش، درباره بازیگر تازه‌کار تئاتری است که شیفته نوید محمدزاده؛ بازیگر شناخته‌شده تئاتر و سینماست و این عشق برایش ماجراهایی را در کافه ایجاد می‌کند. او حتی ساعت‌ها برای دیدن نوید محمدزاده منتظر می‌ماند و در این مسیر، دچار سرگردانی، بی‌هویتی و چالش‌هایی می‌شود تا خودِ واقعی‌اش را پیدا کند.

این نمایش از ۲۶ آبان‌ماه، ساعت ۱۶:۳۰، با مدت زمان  ۴۰دقیقه و قیمت بلیت ۵۰ هزار تومان به صحنه می‌رود.





انتهای پیام

",arts,
398,"





ایسنا/قم سخنران حرم مطهر بانوی کرامت، سکوت کشورهای اسلامی و عربی را بدتر از ظلم صهیونیست‌ها به ملت فلسطین دانست و گفت: شما دولتمردان که غیرت قطع همیشگی روابط با رژیم صهیونیستی را ندارید، حداقل مردانگی به خرج می‌دادید و برای چند روز روابط خود را با رژیم صهیونیستی قطع می‌کردید.
                                


حجت‌الاسلام‌والمسلمین حسینی قمی، در محفل معارفی حرم مطهر بانوی کرامت در شبستان امام خمینی (ره)، ضمن ادامه تبیین فرازهایی از خطبه ۱۹۲ نهج‌البلاغه در رابطه‌ با نکوهش کبر و غرور و نشان‌دادن آثار سوء آن، آیه ۴۵ سوره انعام «فَقُطِعَ دَابِرُ الْقَوْمِ الَّذِینَ ظَلَمُوا ۚ وَالْحَمْدُ لِلَّهِ رَبِّ الْعَالَمِینَ» را موردتوجه قرار داد و با بیان این که خداوند متعال در هیچ یک از آیات الهی به جز این آیه، خود را حمد و ستایش نکرده، اظهار کرد: خداوند متعال در مقابل قطع ریشه ظلم حمد و ثنای خود را یادآور شد.

 وی با تأکید بر این که دل میلیاردها انسان از ظلم و ستم رژیم کودک کش صهیونیستی علیه مردم غزه و فلسطین خون است و همگان در مقابل این جنایت وظایف سنگینی بر عهده داریم، عنوان کرد: خداوند متعال ریشه ظلم و ظالم را از بین خواهد برد؛ مولی‌الموحدین علی (ع) در فرازهایی از خطبه ۱۹۲ نهج‌البلاغه می‌فرمایند؛ «فاللّه َ اللّه َ فی عاجِلِ البَغیِ و آجِلِ وَ خامةِ الظُّلمِ و سُوءِ عاقِبَةِ الکِبرِ»؛ خدا را خدا را [در نظر گیرید] از عاقبت وخیم زورگویی و ستم در این دنیا و آن جهان و از فرجام ناگوار تکبّر.

 سکوت کشورهای اسلامی عربی بدتر از ظلم صهیونیست‌ها

 سخنران حرم مطهر بانوی کرامت سکوت کشورهای اسلامی و عربی را بدتر از ظلم صهیونیست‌ها به ملت فلسطین دانست و گفت: دولت مردان اسلامی این‌قدر مردانگی و غیرت نداشتند که روابط خود را با رژیم صهیونیستی حتی برای چند روز، متوقف کنند.

 وی با انتقاد از خروجی نشست اتحادیه عرب با ۲۲ کشور و سازمان کنفرانس اسلامی با بیش از ۵۰ کشور، تصریح کرد: شما که غیرت قطع همیشگی روابط با رژیم صهیونیستی را ندارید، حداقل مردانگی به خرج می‌دادید و برای چند روز روابط خود را با رژیم صهیونیستی قطع می‌کردید.

 حسینی قمی ضمن اشاره به ستایش تواضع در کلام مولی‌الموحدین علی (ع)، به مذمت تکبر و فرجام ناگوار آن در کلام امیرالمؤمنین اشاره کرد و افزود: امام علی (ع) تکبر را بزرگ‌ترین دام و برجسته‌ترین نیرنگ ابلیس ذکر می‌کنند؛ چرا که تکبر همچون زهر کشنده در دل انسان نفوذ می‌کند.

 وی در تبیین فراز «فما تُکدی أبَدا و لا تُشوی أحَدا، لا عالِما لِعِلمِهِ و لا مُقِلاًّ فی طِمرِهِ» با بیان این که هرگز چیزی مانع نفوذ تکبر نمی‌شود و هیچ‌کس از گزند تکبر در امان نیست، اظهار کرد: مولای متقیان می‌فرمایند؛ نه عالِم به‌خاطر علمش و نه تهیدست به سبب جامه فرسوده‌اش از آثار تکبر رهایی نخواهد یافت.

 سخنران حرم مطهر بانوی کرامت به فرازهایی از خطبه متقین و بیان ۱۱۰ ویژگی متقین در کلام حضرت علی(ع) گفت: امام علی (ع) در خطبه ۱۹۳ نهج‌البلاغه سبک زندگی مؤمنین را متواضعانه ذکر می‌کنند؛ اگر خدای‌نکرده روحیه تکبر داشته باشیم، امکان ندارد با تکبر وارد بهشت شویم.

 تکبر کشتزار بسیاری از گناهان است

 حسینی قمی به کتاب‌های اخلاقی جامع السعاده و معراج السعاده مرحوم نراقی اشاره کرد و گفت: مرحوم آقا شیخ عباس قمی خلاصه معراج السعاده را تألیف نموده است و در این کتاب تکبر ریشه و کشتزار بسیاری از گناهان ذکر می‌کند.

وی با بیان این که متقین به عمل کم قانع نیستند و فعل و کارهای زیادشان را ناچیز می‌پندارند و همواره خود را به کوتاهی و تقصیر در انجام حق عبودیت و بندگی متهم می‌کنند؛ اظهار کرد: متقین همواره نگران اعمال و کوتاهی‌هایشان هستند.

سخنران محفل معارفی حرم مطهر در بخش دیگری از سخنان خود به سالروز رحلت علامه طباطبایی صاحب تفسیر المیزان اشاره کرد و افزود: علامه طباطبایی کار خود را در درگاه الهی بسیار ناچیزتر از آن می‌داند که بخواهد ثوابی برای آن متصور شود.

 وی با بیان این که متقین همواره نگران اعمال خود هستند، تصریح کرد: اگر در مجلسی متقین را تعریف کنند، هراسان شده، دیگران را از این کار برحذر داشته بیان می‌دارند؛ خود را بهتر می‌شناسم و خدا مرا از من بهتر می‌شناسند.

حسینی قمی با بیان این که امام علی (ع) در فرازی دیگر می‌فرمایند؛ «لَو تَکاشَفتُم ما تَدافَنتُم»، اگر از درونِ همدیگر آگاه می‌شدید، یکدیگر را دفن نمی‌کردید، اظهار کرد: خداوند متعال ستارالعیوب و غفار الذنوب است و آبروداری می‌کند؛ انسان هیچگاه نباید از مدح و ثنای دیگران خوشحال و مغرور شود.

 خوبی و ضعف دیگران را در کنار هم ببینیم

 سخنران حرم مطهر بانوی کرامت با بیان این که خوبی ها و نقاط ضعف را باید در کنار هم بیان کنیم، اظهار کرد: پیامبر اعظم (ص) وقتی کار خوبی را می دیدند، آن را تحسین و تقویت می‌نمودند و وقتی کار بد می‌دیدند آن را تقبیح و تضعیف می‌کردند.

 وی به فرازهایی از دعای ابوحمزه ثمالی اشاره و با بیان این که باید شاکر و قدردان تمام نعمت های الهی باشیم، تصریح کرد: امام علی (ع) به شخصی که در ستایش امام افراط کرد و آنچه در دل داشت نگفت، فرمودند:""من کمتر از آنم که بر زبان آوردی و برتر از آنم که در دل داری"".

 چهل حدیث امام خمینی(ره) مبین الگوی اخلاق اسلامی

 حسینی قمی در بخش پایانی سخنان خود ضمن بیان خاطراتی از علمای معاصر، چهل حدیث امام خمینی(ره) را مبین الگوی عملی اخلاق اسلامی دانست و افزود: امام خمینی(ره) در چهل حدیث تواضع از استاد خویش آیت الله العظمی شیخ عبدالکریم حائری تعریف می‌کنند و می‌نویسند؛ در علمای زمان خود کسانی را دیدم که ریاست تامّۀ یک مملکت، بلکه قُطر ‌شیعه را داشتند، و سیرۀ آنها تالی سیرۀ رسول اکرم (ص) بود؛ اگر این تواضع علما و بزرگان دین نبود امروز چیزی به نام دین، حوزه های علمیه و انقلاب نداشتیم.

انتهای پیام

",arts,
399,"





مجموعه «هیس، هیچی نیس!» به عنوان نخستین محصول مرکز نوجوان سوره این روزها برای پخش از تلویزیون در حال تصویربرداری است.
                                


به گزارش ایسنا به نقل از روابط عمومی مجموعه، سریال نمایشی و عروسکی طنز «هیس، هیچی نیس!» به تهیه‌کنندگی حمیدرضا عطارد و کارگردانی حسین حقانی این روزها در حال تصویربرداری است تا برای پخش از تلویزیون آماده شود.  این مجموعه به عنوان نخستین محصول مرکز تولیدات نوجوان سوره توسط سازمان سینمایی سوره در فضایی فانتزی تولید می‌شود که روایتی طنز و متفاوت از تاریخ جهان را ارائه می‌کند. این مجموعه از جمعی از بازیگران تئاتری بهره گرفته است که شامل ۱۵ بازیگر اصلی و ۲۰ بازیگر فرعی می‌شوند و در عین حال این بازیگران حدود ۷۰ نقش و شخصیت را در این مجموعه ایفا می کنند.



«هیس، هیچی نیس!» اثری اقتباسی با روایتی نو از تاریخ جهان است که در لوکیشن‌های مختلفی در چند شهر ایران تولید می شود.  حمیدرضا عطارد طراح و تهیه کننده، حسین حقانی کارگردان و مجید بخششیان، نویسنده این سریال نمایشی هستند که فیلمنامه فصل نخست آن در ٢۶ قسمت به نگارش درآمده است.

انتهای پیام

",arts,
400,"





ایسنا/آذربایجان غربی مدیرکل میراث‌فرهنگی، گردشگری و صنایع‌دستی آذربایجان غربی گفت: با اخذ مجوز از پژوهشگاه میراث فرهنگی و گردشگری عرصه و حریم ۲۰ محوطه و تپه تاریخی استان در سال جاری تعیین می‌شود.
                                


مرتضی صفری در گفت و گو با ایسنا اظهار کرد: با توجه به اهمیت تعیین عرصه و حریم محوطه‌ها و تپه‌های تاریخی استان و به منظور حفاظت از آنها، امسال مصوب شده است تا عرصه و حریم ۲۰ محوطه و تپه تاریخی آذربایجان غربی انجام شود.

مدیرکل میراث‌فرهنگی، گردشگری و صنایع‌دستی آذربایجان غربی افزود: این محوطه‌ها شامل پنج محوطه تاریخی قوچ‌اوجاقی، نریمان‌تپه، ورمزیار، قلعه شدی و تپه‌باشی در پلدشت، سه محوطه تاریخی علی‌آباد، کول‌تپه و قلعه سردار در بوکان با مشارکت شهرداری این شهرستان، کشمش‌تپه ماکو، قزل‌قلعه شوط و عرب‌دیزج چالدران، تپه فیروزآباد چهاربرج، تپه‌های قالا باشی، حاجی‌فیروز، ساخسی‌تپه، نظام‌آباد، میآباد، پیزدلی و بیگم‌قلعه نقده و تپه ترمنی ارومیه هستند.

وی ادامه داد: تاکنون عملیات گمانه‌زنی به منظور تعیین عرصه و پیشنهاد حریم بیشتر این محوطه‌ها و تپه‌های تاریخی انجام شده و تعدادی از آنها نیز در حال انجام است.

صفری گفت: هم‌چنین عملیات نقشه‌برداری به منظور تعیین حریم محوطه‌های موت‌آباد پیرانشهر، تخ‌تخ تپه تکاب و جهودلرتپه شاهین‌دژ و تپه توپراق‌قلعه و گوی‌تپه ارومیه در حال انجام است.

مدیرکل میراث‌فرهنگی، گردشگری و صنایع‌دستی آذربایجان غربی گفت: انجام این تعداد از تعیین حریم محوطه‌ها و تپه‌های تاریخی استان در سال جاری نقطه عطفی در فرایند تعیین حریم محوطه‌ها و تپه‌های آذربایجان غربی محسوب می‌شود.

انتهای پیام

",arts,
401,"
به گزارش خبرگزاری مهر، رسانه KHAMENEI.IR به مناسبت عملیات افتخار آمیز طوفان‌الاقصی در گفت‌وگویی با زهرا مصطفوی، دختر امام خمینی (ره)، رئیس هیأت امناء جمعیت دفاع از ملّت فلسطین و دبیرکل اتحادیه بین‌المللی سازمان‌های غیردولتی حامی فلسطین، ضمن بررسی جایگاه آرمان فلسطین در تفکر حضرت امام خمینی (ره)، نگاهی به تحولات اخیر فلسطین و وضعیت جریان مقاومت داشته است.

متن این گفت‌وگو به شرح ذیل است:

در ابتدای بحث به عنوان فرزند بنیان‌گذار جمهوری اسلامی ایران، حضرت امام خمینی رحمه‌الله و به عنوان کسی که سال‌ها در حوزه حمایت از فلسطین فعالیت کرده‌اید از جایگاه آرمان فلسطین در تفکر بنیان‌گذار کبیر انقلاب اسلامی برای ما بگویید.

فلسطین در منظومه فکری امام خمینی رحمه‌الله از جایگاه رفیعی برخوردار بود. در واقع امام نفسِ مسیحایی بود که در کالبد امت اسلامی و فلسطینیان مأیوس شده از رهایی، دمیده شد. لذا ایشان موضوع مبارزه با رژیم صهیونیستی را در کنار مبارزه با آمریکا و رژیم پهلوی در دستور کار نهضت اسلامی خویش قرار داد. چرا که آموزه‌های اسلامی تأکید دارد که باید در کنار مظلوم بود و علیه ظالم اقدام کرد؛ کونا للظّالم خصماً و للمظلوم عوناً.

در واقع ذات حق‌جوی تفکر اسلامی اجازه نداده است تا انسان مؤمن نسبت به ظلم و ظالم و نسبت به عدالت ربوده شده از مظلوم، ساکت باشد. بر این اساس مبارزه با رژیم غاصب اسرائیل که مصداقی از یک ظالم است نمی‌تواند در منظومه فکری امام خمینی رحمه‌الله جایی نداشته باشد. در واقع اندیشه امام، فراتر از چارچوب ملّی سیر می‌کند و از همان شروع نهضت، انقلاب اسلامی را آغازی برای شکل دادن به یک نهضت فراگیر جهانی برای دفع ظلم و استقرار عدالت در نظر گرفتند. لذا تلاش برای بسیج توده‌های مردم در جهان برای توجه به قضیه فلسطین و حمایت از ملّت مظلوم آن به عنوان یک اولویت در منظومه فکری ایشان مطرح بود.  حضرت امام رحمه‌الله چگونه آرمان فلسطین را به مسئله اول دنیای اسلام تبدیل کردند؟

در اسلام جهاد یک تکلیف است بر همه آحاد جامعه و وکالت دادنی نیست. پیش از پیروزی انقلاب اسلامی، جامعه فلسطین ۳۰ سال تکلیف مبارزه و آزادسازی وطن را به گروه‌های فلسطینی و دولت‌های عربی، وکالت داده بودند و خود منتظر بودند تا دیگران تکلیف آنان را انجام دهند. اما جوامع اسلامی عموماً و جوامع عربی به‌طور خاص مقهور رشد مادی و توانمندی‌های نظامی و اقتصادی و سیاسی غرب شده بودند و با توجه به حمایت‌هایی که رژیم غاصب صهیونیستی از غرب دریافت می‌کرد، هیچ بارقه‌ای از امید به امکان توفیق و پیروزی بر این رژیم اشغال‌گر را حتی تصور نمی‌کردند.

گروه‌های فلسطینی نیز که امپریالیسم غربی را پشتیبان صهیونیست‌ها می‌دیدند، به اردوگاه مقابل یعنی جریان چپ ایدئولوژیکی یا همان مارکسیسم و کمونیست گرایش یافتند -زیرا بر این تصور بودند این دو اردوگاه رقیب یکدیگرند و لذا با گرایش به تفکرات چپ مبارزات خود را برنامه‌ریزی کرده بودند- اما آن‌ها هم امیدی به پیروزی نداشتند و مبارزات خود که از آن با عنوان انقلاب ملّت فلسطین یاد می‌کردند را صرفاً با هدف ضربه‌زدن به دشمن و ابراز اینکه آن‌ها هم به عنوان یک بازیگر در این معادله حضور دارند، دنبال می‌کردند.

اما ناکامی کشورهای عربی و گرایش بیشتر آن‌ها به غرب این گروه‌ها را هم مأیوس کرده بود و تقریباً همه تسلیم شده بودند. در چنین شرایطی بود که انقلاب اسلامی پیروز شد و فوراً برخی اقدامات چون تعطیلی سفارت رژیم غاصب اسرائیل در تهران و تبدیل آن به نخستین سفارت فلسطین در جهان و نیز طرح شعار راهبردی «امروز ایران، فردا فلسطین» جوامع منطقه و جامعه فلسطین را تحریک کرد و این امید را ایجاد کرد که باید یک مؤلفه دیگری را وارد این معادله کرد و آن «مردم و تکلیف دینی» بود. یعنی مردم فلسطین فهمیدند ۳ دهه به اشتباه تکلیفی که بر عهده آنان بوده را به دیگران وکالت داده‌اند و به این ترتیب آزادسازی وطن را به تأخیر انداخته‌اند.

امام خمینی رحمه‌الله پس از تشکیل نظام اسلامی در گام اول با اعلام آخرین جمعه ماه مبارک رمضان به عنوان «روز جهانی قدس» عملاً قضیه اشغال فلسطین و قدس شریف را از حاشیه به متن زندگی دینی مسلمانان آورد. اقدامی که اجازه نداد تا جوامع اسلامی فلسطین را فراموش کنند. اقدام دیگر امام، فرمان تشکیل سپاه نهضت‌ها بود که بعدها به عنوان «نیروی قدس سپاه پاسداران انقلاب اسلامی» با مأموریت مشخص تلاش برای «آزادی فلسطین» و «حذف رژیم غاصب اسرائیل از صفحه روزگار» به نیروهای نظامی ایران اضافه شد.

این دو اقدام مهم در کنار اقدامات دیگر سیاسی و فرهنگی عملاً فلسطین را در صدر اولویت‌های جهان اسلام قرار داد.  امتداد این تفکر ناب امام رحمه‌الله تا امروز در جمهوری اسلامی ایران چگونه بوده است؟

همان‌گونه که پیش‌تر گفته شد، فلسطین در منظومه فکری امام یک اهمیت تکلیفی دارد و انقلاب اسلامی و نظام اسلامی برآمده از این تفکر این اولویت را مورد اهتمام خود قرار داده است و امام با اقداماتی چون روز جهانی قدس و تشکیل نیروی قدس و…، پیگیری این اولویت را در جامعه اسلامی ساختارمند کرده است. بحمدالله، حضرت آیت‌الله خامنه‌ای به عنوان جانشین شایسته حضرت امام، آرمان فلسطین را مطابق خط و نگاه امام تا تحقق آن با جدیت و قویاً دنبال کرده‌اند و دولت‌های جمهوری اسلامی ایران بویژه دولت کنونی نیز تحت هدایت ایشان در همه این سال‌ها این تفکر ناب را پیگیری نموده‌اند و حاصل آن را هم می‌توان در شکل‌گیری مقاومت اسلامی فلسطین و محور مقاومت در سطح منطقه و دستاوردهای آن‌ها در رویارویی با غده سرطانی اسرائیل مشاهده کرد.  عملیات پیروزمندانه اخیر مقاومت فلسطین تحت عنوان طوفان الاقصی چه نقشی در نزدیک شدن به آرمانهای آزادی قدس و تحقق نابودی رژیم صهیونیستی دارد؟

عملیات طوفان الاقصی که از ۱۵ مهر امسال از غزه مقاوم آغاز شد در واقع یک مرحله بسیار مهم و یک تحول بسیار جدی در سیر مبارزات ملّت فلسطین محسوب می‌شود.

در تمام جنگ‌های گذشته ملّت فلسطین صرفاً در مقام دفاع در برابر تجاوزات رژیم صهیونیستی وارد درگیری شده بود. حتی عملیات سیف‌القدس که حدود سه سال پیش صورت گرفت یک جنگ دفاعی در برابر تجاوزات رژیم صهیونیستی در منطقه شیخ جراح بود. عملیاتی که فاقد برنامه‌ریزی قبلی و یک طرح عملیاتی قبلی بود. اما نوع طوفان الأقصی نشان از یک برنامه‌ریزی قبلی همه‌جانبه و طرح‌های عملیاتی تعریف شده برای مراحل مختلف جنگ دارد.

لذا این عملیات که با رعایت همه اصول جنگ یعنی اصل غافل‌گیری و تعریف اهداف و… انجام شد، یک نقطه عطف در معادلات جنگی میان فلسطین و رژیم غاصب اسرائیل به شمار می‌رود. درواقع طوفان الأقصی را باید «تمرین آزادسازی فلسطین» دانست. تعداد ۱۵۰۰ رزمنده آموزش دیده مقاومت فلسطین در یک عملیات غافل‌گیرانه که البته ابعاد آن را باید کارشناسان نظامی باز کنند، در کمتر از ۶ ساعت یک لشکر حرفه‌ای، یعنی لشکر غزه ارتش رژیم صهیونیستی را نابود کرده و ۲۲ شهر و شهرک تا عمق ۳۵ کیلومتری اطراف غزه را از نظر امنیتی ساقط می‌کنند. این در حالی است که بیش از هزار نظامی دشمن را هلاک کرده و بیش از ۲۰۰ نفر دیگر را به اسارت می‌گیرند. لذا دشمن صهیونیستی و حامیان آن به شدت نگران شده‌اند و سفرهای متعدد رهبران غربی به اراضی اشغالی فلسطین و ارسال حجم عظیمی از تسلیحات و تجهیزات نظامی و ارائه مشوق‌های مالی سنگین از سوی دولت‌های غربی و حملات وحشیانه به مردم غیر نظامی و قتل عام گسترده زنان و کودکان حکایت از عمق ضربه‌ای است که طوفان الاقصی وارد کرده است. اکنون این سوال در مراکز نظامی و امنیتی اسرائیل و غرب مطرح است که اگر مقاومت با این تعداد اندک رزمنده توانسته چنین شکست سهمگینی را به اسرائیل وارد کند، پس همانطور که مقاومت اعلام کرده است با تعداد مثلاً ۴۰ هزار نفر و اتصال به کرانه باختری آیا رژیم غاصب اسرائیل نابود نمی‌شود؟

تردیدی نیست که پس از این جنگ شرایط در اراضی اشغالی، منطقه و جهان برخلاف انتظارات و تمایلات جریان صهیونیسم و غرب مستکبر تغییر خواهد کرد و این یعنی پیروزی نهایی بر رژیم صهیونیستی اسرائیل و غرب، بسیار – تأکید می‌کنم – بسیار نزدیک است.

دنیای اسلام برای توقف جنایات رژیم صهیونیستی در غزه، افزایش فشار بر رژیم اشغال‌گر و حامیان غربی آنچه وظایفی بر عهده دارد؟

جهان اسلام همان‌گونه که قبلاً گفتم به نوعی مقهور رشد مادی غرب بوده است، اما انقلاب اسلامی ایران و ثبات ملّت رشید و مؤمن ایران بر آرمان‌های انقلابی خود از جمله آرمان آزادی فلسطین و محو رژیم صهیونیستی، راه خارج شدن از بن‌بست را به جهان اسلام نشان داده است. محور مقاومت نشان داد که عمل به تکلیف و نهراسیدن از انبوه ساز و برگ دشمن، با پیروزی همراه است. لذا از سال ۱۹۸۲ که جوانان لبنان، حزب‌الله را تشکیل دادند و بعد جوانان فلسطینی جهاد اسلامی و حماس را تشکیل داده‌اند، مقاومت در حال پیشروی بوده و این دشمن است که گام به گام شکست خورده است و هیچ پیروزی‌ای در کارنامه‌اش دیده نمی‌شود. حال آنکه مقاومت در حال اوج گرفتن است و تاریخی پر از موفقیت در کارنامه‌اش ثبت شده است.

عملیات طوفان الاقصی هم نشان داد نه همه محور مقاومت بلکه تنها یک گروه کوچک و در محاصره ۱۷ ساله، می‌تواند بزرگترین شکست حیات پر از ظلم رژیم صهیونیستی را بر آن وارد کند. لذا جهان اسلام باید خود را از زندان ترس از صهیونیسم و غرب رها کند و حمایت‌های عملی از مقاومین فلسطین را در دستور کار خود قرار دهد. تحریم صادرات نفت و گاز به غرب و رژیم غاصب اسرائیل، اقدام به لغو عضویت ۵۷ کشور اسلامی در سازمان ملل متحد و از مشروعیت خارج کردن این سازمان منفعل و حامی نسل‌کشی فلسطینیان، همچنین اقدام مشابه درباره دادگاه بین‌المللی کیفری، باز کردن مرزها و آزاد گذاشتن مردم مسلمان برای کمک عملی به برادران مسلمان ما در فلسطین از جمله اقدامات حدأقلی است که از جهان اسلام و دولت‌های اسلامی انتظار می‌رود.

در پایان باید تأکید کنم که گویی خدای متعال رژیم غاصب اسرائیل را به عنوان معیاری برای تمیز صف مؤمنین و پاکان از غیر مؤمنین و ناپاکان در آستانه یک اتفاق جهانی که تاریخ بشر چشم براه آن است، قرار داده است.

حجم اعتراضات در جوامع غیرمسلمان علیه جنایات صهیونیست‌ها و حمایت‌های دولت‌های غربی از این رژیم سفاک و نیز انفعال و بعضاً همکاری برخی دولت‌های اسلامی با رژیم غاصب اسرائیل و غرب در این جنایات، در واقع غربالی برای تمیز صف پاکان از ناپاکان است تا با آمدن دولت یار، انتخاب‌ها روشن باشد.  به عنوان آخرین سوال، بفرمائید شما چگونه به مسئله فلسطین وارد شدید آیا توصیه حضرت امام رحمه‌الله به شما بود؟ و اینکه یکی دو مجموعه مردمی با موضوع حمایت از فلسطین را مدیریت می‌کنید کمی در این خصوص برای ما توضیح دهید؟

ببینید توجه من به قضیه فلسطین مسئله‌ای بود که در خودم وجود داشت. به این معنی که در ابتدا آنچه که در شخصیت فردی خودم وجود داشت مربوط به ظلم‌ستیزی بود. من نسبت به ظلم کسی در حق کسی دیگر بسیار حساس و عصبانی می‌شدم و از ظلم و ظالم تنفر شدید داشتم و هنوز هم دارم. و البته شاید توجه و دغدغه همیشگی امام نسبت به قضیه فلسطین نیز در داشتن این روحیه حمایتی از فلسطین بی‌تأثیر نبوده باشد اما با این وجود من این حس را بیشتر در درون خود داشتم و در فعالیت‌های اجتماعی از دیدن صحنه‌ای که کسی مظلوم واقع شود شدیداً عصبانی می‌شدم و نسبت به آن واکنش نشان می‌دادم. خاطرم هست یک نمونه‌اش اتفاقی بود که برای دفاع از یک مظلوم در سفر زیارتی کربلا اتفاق افتاد و نهایتاً از ناحیه انگشتان دست آسیب دیدم و یادم هست ماجرا را برای امام تعریف کردم و ایشان فرمودند گناه نکردید اما نباید به خودتان آسیب برسانید.

به هر روی از این منظر من به قضیه فلسطین که داستان مظلومیت یک ملّت و روایت ظلم یک رژیم اشغال‌گر بود حساسیت خاصی داشتم. من علاقمند بودم که از ظلمی که به فلسطینی‌ها شده بود دفاع کنم. بعد از ارتحال امام به طور جدی وارد این موضوع شدم و با تعدادی از برادران و به توصیه مقام معظم رهبری و با هدف حمایت مردمی از قضیه فلسطین اقدام به ایجاد یک تشکل مردمی به نام جمعیت دفاع از ملّت فلسطین کردیم. فعالیت این جمعیت در محدوده داخل کشور بود و تلاش آن نشر معارف فلسطین در داخل بود. در همان آغازین روزهای تأسیس جمعیت دفاع از ملّت فلسطین به محضر مقام معظم رهبری رسیدیم ایشان ضمن تقدیر از حرکت صورت گرفته نکته‌ای در خصوص ضرورت کار برای فلسطین در خارج از مرزهای ایران فرمودند. بلافاصله با برخی از عزیزان در داخل و خارج که در حوزه حمایت از فلسطین فعال بودند اتحادیه بین‌المللی سازمان‌های غیر دولتی حامی فلسطین را ایجاد کردیم و تلاش نمودیم در این حوزه از ظرفیت سازمان‌های خارجی حامی فلسطین نیز برای کمک به فلسطینی‌ها بهره بگیریم.

در واقع اتحادیه را برای پیگیری حقوق ملّت مظلوم فلسطین در خارج و جمعیت را برای نشر معارف فلسطین در داخل ایجاد کردیم و الحمدلله هر دو مجموعه همچنان در حال فعالیت هستند. و امیدواریم این تلاش‌های فرهنگی به روشنگری در خصوص ظلم آشکار سلطه‌گران به ملّت فلسطین بینجامد و روزی شاهد رهایی ملّت فلسطین و قبله اول مسلمانان از چنگال رژیم اشغال‌گر صهیونیستی باشیم که در تبانی آشکار با دولت‌های پیروز در جنگ جهانی دوم در سرزمین اسلامی فلسطین جعل شده است.

",politics,
402,"
به گزارش خبرگزاری مهر، پس از تکذیب رسمی خبر رویترز از جانب حماس، نشریه خط‌حزب‌الله وابسته به دفتر حفظ و نشر حضرت‌آیت‌الله‌خامنه‌ای نیز در گزارش هفته آخرین شماره خود، خبر منتشر شده در خبرگزاری رویترز درباره محتوای دیدار رئیس دفتر سیاسی حماس با رهبر انقلاب اسلامی ایران را ""سراسر کذب"" خواند.

این نشریه با دروغ نامیدن این‌گونه اخبار، نوشت: در حالی که چندی پیش حضرت آیت‌الله خامنه‌ای، رهبر معظم انقلاب اسلامی در دیدار آقای اسماعیل هنیه، رئیس دفتر سیاسی حماس و هیأت همراه با ایشان بر سیاست همیشگی جمهوری اسلامی ایران در حمایت از نیروهای مقاومت فلسطین در مقابل اشغالگران صهیونیست تأکید کردند، خبرگزاری رویترز در گزارشی سراسر کذب، ادعا کرد که ""رهبر ایران به این مقام ارشد حماس گلایه کرده که چرا پیشتر اطلاعی در خصوص حمله آنها به اسرائیل نداده است و اینکه قرار نیست جمهوری اسلامی وارد این جنگ شود."" این رسانه با خارج شدن از اصول حرفه‌ای و بدون داشتن منبع موثق، این ادعای دروغ را در حالی مطرح می‌کند که افکار عمومی جهان شاهد حمایت‌های متعدد و مکرر رهبر انقلاب اسلامی از عملیات اخیر حماس و مقاومت‌فلسطین می‌باشد. به‌عنوان نمونه رهبر انقلاب اسلامی به صراحت بیان داشتند که «ما از فلسطین دفاع می‌کنیم، ما از مبارزات دفاع می‌کنیم، ما پیشانی و بازوی طرّاحان مدبّر و هوشمند و جوانان شجاع فلسطینی را می‌بوسیم، ما به آنها افتخار می‌کنیم.» ۱۴۰۲/۷/۱۸

نشریه خط حزب‌الله با اشاره به دروغگویی‌های متعدد صهیونیست‌ها در جریان حملات وحشیانه اخیر به ملت فلسطین و مردم غزه خصوصاً بیمارستان شفاء، این‌گونه عملیات روانی را، بازی صهیونیست‌ها و پروژه بگیران رسانه‌ای و بنگاه‌های خبرپراکنی با افکار عمومی دنیا در جهت سرپوش گذاشتن روی جنایات صهیونیست‌ها در نوار غزه عنوان کرده است.

گفتنی است برخلاف روند رسانه‌های غربی در سانسور اخبار مربوط به مقاومت فلسطین و حماس، خبر رویترز در روزهای گذشته در رسانه‌های بین المللی و خارجی همچون دویچه‌وله، یورونیوز، اینترنشنال، رادیو فردا و…باز نشر و برجسته‌سازی شده بود که بلافاصله با تکذیب رسمی جنبش مقاومت اسلامی فلسطین و اعضای حماس مواجه شد.

",politics,
403,"
به گزارش خبرگزاری مهر، حجت الاسلام سید محمد حسن ابوترابی فرد امام جمعه موقت تهران در خطبه‌های نماز جمعه این هفته تهران ضمن گرامیداشت علامه طباطبایی گفت: علم و دانش برجسته‌ترین مقوله در خطبه‌ی متقین است. در هفته‌ی کتابخوانی قرار داریم. اینکه سکاندار هوشمند انقلاب اسلامی بر توسعه علمی کشور و تجاری سازی علم تاکید دارند، از متن آموزه‌های قرآن است. تفسیر المیزان یک دایره المعارف اسلامی است که مسائل پیچیده کلامی، فلسفی، سیاسی، اجتماعی و… است که با الهام از آیات قرآن کریم تفسیر نموده است.

امام جمعه موقت تهران، خاطرنشان کرد: او با الهام از اندیشه ژرف و تفکر قرآنی خویش در محضر قرآن کریم و پیامبر اعظم (ص) و خاندان علم، عصمت و طهارت حضور یافت و شخصیت انسانی، علمی، قرآنی و ملکوتی او شکل گرفت و به معنای واقعی کلمه، جان و روح او از کلمه «وَلَا تَقْفُ مَا لَیْسَ لَکَ بِهِ عِلْمٌ» سیراب شده بود و در پرتوی عالی‌ترین حیات عقلانی، علمی و برهانی قدم برمی‌داشت.

وی ادامه داد: او با آراستگی به عالی‌ترین مدارج ایمان و عمل صالح قله‌های رفیع تقوا را فتح کرد و مرزهای دانش، علم و معرفت را درنوردید. این عالم بزرگوار و شخصیت‌های در تراز او، ترجمان روشنی از خطبه متقین «از خطبه‌های مشهور امیر مؤمنان علی (ع)» هستند. طبق این خطبه، دانش آموختگان در مدرسه قرآن، پیامبر عظیم القدر اسلام و خاندان عصمت و طهارت آراسته به فضائل هستند.

حجت‌الاسلام ابوترابی‌فرد، با اشاره به ابعاد شخصیتی انسان‌های متقی، بیان کرد: منطق برهانی، سخن و قول سدید، اندیشه مبتنی بر اصول و مبانی مستحکم، میانه‌رو و معتدل، اعتدال تمام زوایای آشکار و پنهان زندگی چنین انسانی را فرا گرفته است و در این قله رفیع از کمال در اوج تواضع و فروتنی، عالی‌ترین مرتبه عبودیت و بندگی قرار دارند و دیده از آنچه خدا نمی‌پسندد، پوشیده‌اند.

وی ادامه داد: آن‌ها عالی‌ترین سطوح طهارت در اندیشه و اخلاق و رفتار را به نمایش گذارده‌اند، این عالی‌ترین ویژگی این مردان الهی است.

خطیب موقت نماز جمعه تهران، تصریح کرد: حضرت آیت الله مرعشی نجفی در تبیین ابعاد شخصیت این حکیم الهی به این نکته اشاره می‌کنند که او در رفتار و سجایای اخلاقی مربی انسان‌ها بود و پیش از آنکه کلام و قلم او راه را برای هدایت افراد جامعه هموار کند، رفتار او مربی انسان‌ها بود.

وی افزود: شخصیت‌هایی مانند امام بزرگوار و حضرت آیت الله بهجت، مردانی که شما شاهد بودید و حیات الهی آن‌ها را رصد کردید، فرزانگان تربیت یافته در مدرسه قرآن و اهل بیت هستند. شهید بزرگوار آیت الله مطهری، آیت الله شهید بهشتی شهید متفکر برجسته انقلاب اسلامی، آیت الله مصباح یزدی فیلسوف و حکیم برجسته حوزه علمیه قم و جهان تشیع از شاگردان برجسته علامه طباطبایی هستند. این شخصیت‌ها در پرتو این چهره برجسته آراسته به فضائل، دانش و معرفت تربیت شده‌اند.

مشارکت در انتخابات نماد اراده ملت برای تعیین سرنوشت خود است

وی در ادامه به دیدار اخیر اعضای شورای نگهبان با رهبر انقلاب اشاره کرد و گفت: رهبر انقلاب در دیدار اعضای شورای نگهبان به مقوله انتخابات و ضرورت فراهم آوردن زمینه مشارکت پرشور مردم اشاره فرمودند و در آغاز سال جاری به چند راهبرد امنیت، سلامت، رقابت و مشارکت در انتخابات پرداختند، مشارکت از آشکارترین نوع مشارکت سیاسی در جوامع مردم سالار است و نماد اراده ملت برای تعیین سرنوشت جمعی و سیاسی خود می‌باشد.

انتخابات مهمترین ابزار تجلی اراده و حاکمیت ملت است

خطیب موقت نماز جمعه تهران گفت: مشارکت گسترده سیاسی شهروندان، گروه‌ها و احزاب در انتخابات نقش تعیین کننده‌ای در تحکیم پیوند دولت و ملت و گردش نخبگانی و جابجایی قدرت ایفا می‌کند و مهمترین ابزار تجلی اراده و حاکمیت ملت است.

وی افزود: رقابت سیاسی یکی از مهمترین عوامل افزایش مشارکت و حضور فعال در کنار صندوق‌های رای است. رقابت پیش نیاز مشارکت پرشور می‌باشد که رهبری معظم در دیدار اخیر اعضای شورای محترم نگهبان بر او تاکید فرمودند.

حجت الاسلام ابوترابی‌فرد گفت: در این راستا باید اشاره کنم تصمیمات بعضی از هیات‌های اجرایی، عالمانه، خردمندانه و همسو با این مبانی و اصول نبود و مورد نقد صاحب نظران دغدغه مند و مسئولین ارشد اجرایی قرار گرفت.

وی افزود: امیدوارم با برنامه‌ریزی صحیح و احساس مسئولیت دولتمردان و ملت عزیز شاهد حضور اقتدار آفرین ملت بزرگ ایران در انتخابات پیش رو باشیم.

فلسطین پاره تن اسلام و غزه پاره تن فلسطین است

حجت الاسلام ابوترابی‌فرد در ادامه به مقاومت فلسطینیان در مقابل صهیونیست‌ها اشاره کرد و گفت: بیش از ۴۰ روز از مقاومت اقتدار آفرین مردم غزه می‌گذرد. فلسطین پاره تن اسلام و غزه پاره تن فلسطین است. خدای بزرگ امام موسی صدر را در جایگاه که زیبنده اوست مقرب دارد، این مرد تحول آفرین می‌فرمود، ما اسرائیل را شر مطلق می‌دانیم، در حد مطالعاتم هیچ نهادی را خطرناک‌تر از این رژیم نمی‌شناسم.

وی افزود: شکل‌گیری ماندگاری این نهاد، این رژیم کودک‌کش به حمایت کامل و تمام عیار سیاسی، نظامی و اقتصادی آمریکا است.

خطیب موقت نماز جمعه تهران گفت: بر اساس پروژه انگلیسی و اعلامیه غیرقانونی بالفور در سال ۱۹۱۹ میلادی زمینه تولد این رژیم منحوس فراهم گردید و با مدیریت انگلستان و در نهایت آمریکا در سال ۱۹۴۸ میلادی تولد نامشروع او شکل گرفت.

در عملیات طوفان الاقصی هیمنه رژیم صهیونیستی فروپاشید

وی افزود: این رژیم در طول حدود ۷۰ سال با کشتار و قتل‌عام مسلمانان و مسیحیان و اشغالگری و تجاوز سرزمین مظلوم فلسطین را تصرف کرد و با حمایت قدرت‌های غربی و ایالات متحده تا امروز حیات ننگین متزلزل و عنکبوتی او ادامه داشته است.

حجت‌الاسلام ابوترابی‌فرد تصریح کرد: رژیم اشغالگر یکی از مهم‌ترین مولفه‌ها و عوامل بحران‌زا در منطقه خاورمیانه و جامعه جهانی بوده است.

وی افزود: با پیروزی شگفت انگیز و غرور آفرین اطلاعاتی و نظامی مجاهدان فلسطینی در عملیات طوفان الاقصی، هیمنه اطلاعاتی نظامی دفاعی و امنیتی این رژیم جعلی فروپاشید.



",politics,
404,"
به گزارش خبرگزاری مهر، سردار اسماعیل قاآنی فرمانده نیروی قدس سپاه پاسداران در نامه‌ای خطاب به محمد الضیف، گردان‌های القسام فلسطین، نوشت: حماسه بزرگی به نام طوفان الاقصی خلق کردید که ضعف و شکنندگی رژیم غاصب صهیونیستی را به وضوح نمایش داد و نشان دادید که این رژیم از لانه عنکبوت ضعیف‌تر است.

وی با تأکید بر اینکه فلسطین و منطقه پس از طوفان الاقصی دیگر مانند قبل نخواهد بود، متذکر شد: حملات مقاومت علیه نیروها و خودروهای زرهی دشمن ثابت کرد که مقاومت غزه قابلیت ابتکار دارد.

پیام مهم سردار قاآنی به فرمانده گردان‌های القسام: در این نبرد تاریخی کنار شما ایستاده‌ایم

فرمانده نیروی قدس سپاه به فرمانده گردان‌های القسام تأکید کرد: برادران شما در محور مقاومت با شما متحد هستند و اجازه نخواهند داد دشمن به اهداف کثیف خود در غزه و فلسطین برسد؛ ما بر عهد برادرانه خود که ما را با هم متحد می‌کند هستیم و به شما اطمینان می‌دهیم هر کاری لازم باشد، در این نبرد تاریخی انجام خواهیم داد.





",politics,
405,"
به گزارش خبرگزاری مهر، وزارت امور خارجه آذربایجان در جواب بیانیه جیمز اوبراین، دستیار وزیر امور خارجه آمریکا در جلسات کمیته فرعی اروپایی روابط خارجی مجلس نمایندگان، بیانیه‌ای صادر کرد.

متن بیانیه به شرح زیر است:

طرف آمریکایی به خوبی می‌داند که عدم اجرای تعهدات ناشی از بند ۹ بیانیه سه جانبه ۲۰۲۰ توسط ارمنستان، آذربایجان را بر آن داشت تا در مورد ساخت جاده‌های جایگزین تصمیم بگیرد. توافق در مورد نحوه ایجاد خطوط ارتباطی با کشورهای همسایه، از جمله توافق با ایران در مسیر جمهوری خودمختار نخجوان، حق حاکمیت آذربایجان است. در این زمینه، آذربایجان بار دیگر تأیید می‌کند که فرمت «۲+۳» (آذربایجان-ارمنستان-ترکیه-روسیه-ایران) اولویت امنیت منطقه است. در این راستا، هرگونه اظهارنظری که تلاش‌های مورد بحث را تضعیف کند، نامناسب است.

",politics,
406,"
به گزارش خبرنگار مهر، علیرضا زاکانی شهردار تهران و فعال سیاسی اصولگرا در نشست امروز پنجشنبه (۲۵ آبان ۱۴۰۲) دبیران استانی احزاب جبهه تحول خواهان انقلابی در سالن همایش صدرا تهران در سخنانی با اشاره به جنگ غزه گفت: امروز منطقه حساس‌ترین ایام را در تاریخ معاصر خود می‌بینید. ملت فلسطین سخت‌ترین شرایط را مشاهده می‌کنند و آنها در حال پرداخت بهای آزادی و استقلال و بندگی خدا هستند.

وی‌افزود: البته ملت فلسطین در اوج اقتدار و عزت است و این را در شرایطی دنبال می‌کنند که مظلومیت و محرومیت از حقوق اولیه انسانی آنها را توسط جنایت کاران رژیم صهیونیستی مشاهده می‌کنیم.

زاکانی تاکید کرد: به این ملت و محور مقاومت درود می‌فرستیم که شرایط ظهور کبری و منجی بشریت را فراهم می‌کنند.

شهردار تهران در ادامه سخنان خود گفت: علی القاعده بنده در جمع شما باید به دو سر فصل بپردازم. ناظر به شرایط فعلی در خصوص دستاوردهای مجموعه مدیریت شهری و ماحصل فعالیت دو ساله آن را باید پاسخگو باشم و نکاتی را تقدیم کنم.

وی ادامه داد: بخش دیگر سخنان بنده هم ناظر به موضوع مهم انتخابات و مشارکت حداکثری و انتخاب شایسته است که منجر به مجلسی انقلابی‌تر از همه مجالس گذشته باشد و کار آمدی ارزش‌های انقلاب را شاهد باشیم.

شهردار تهران در خصوص مدیریت شهری اذعان داشت: در شهر دومین نکته که به دنبال آن بودیم این بود تا بنای مدیریت شهر را یکپارچه دیده و خودمان را مسئول همه امور دیدیم، لذا نتیجه این موضوع این شد چهار تحول در دستور کار قرار گرفت و برای هر تحول برنامه ریختیم که بتوانیم برای ۱۰ سال آینده تهران را الگو در تمام زمینه‌ها ا قرار بدهیم.

وی ادامه داد: امروز ما افق‌های جدی در دستور کار داریم. تمام برنامه‌های ۲۰ سال آینده را در ۹ تا ۱۰ سال هدف گذاری کردیم، مانند خط مترو که شروع کرده‌ایم و در بقیه حوزه‌ها هم همینطور است به گونه‌ای که از نصاب‌های گذشته عبور کرده‌ایم.

زاکانی با اشاره به دست آورده‌ای سفر خود به چین گفت: در همین سفر اخیر به چین قراردادهایی که اجرایی شد بالغ بر ۳ میلیارد دلار بود و این جدا از تفاهم نامه‌ها است. همه این توفیقات در پرتوی آن چیزی است که در جمع شما نهفته است و به تعبیر حاج قاسم ما باید به یک بلوغی برسیم که خود را نبینیم و آن کس که باید ببیند می‌بینند. تمام این اتفاقات مقدمه‌ای است که باید در کلان شهر تهران بیفتد.

شهردار تهران در بخش دیگر سخنان خود در مورد شهر تهران گفت: در مدیریت شهر تهران آنچه که هدف گذاری کردیم این است که اساساً مدیریت شهری که شهرداری‌ها انجام می‌دهند فوراً در زندگی مردم تاثیر می‌گذارد و ما می‌توانیم به سرعت آن را توسعه دهیم.

وی متذکر شد: امروز شرایط کشور یک شرایط ممتازی است. دولت و مجلس و دستگاه قضایی ما انقلابی است و درست است اختلاف سلایق وجود دارد اما جهت یکی است، لذا حرکت در مسیر کمک به دولت است و ما اگر به دولت کمک نکنیم عملاً خود را از یک خدمت محروم کردیم. هر چند سنگین‌ترین کارها بر عهده دولت‌ها است و دولت آقای رئیسی نیز تمام تلاش خود را به کار بسته است البته در مجلس و دستگاه قضایی نیز همچنین است.

زاکانی در ادامه با اشاره به اهمیت شرایط زمانی فعلی کشور و منطقه و جهان گفت: ما در یک زمان تاریخی قرار داریم و شرایط جهانی در حال تغییر است. در دوران قبل معدودی از افراد می‌نشستند برای کل افراد تصمیم می‌گرفتند و دیگران هم همراهی می‌کردند اما کم کم مسیر به سمتی رفت که لازم است ما وحدت پیشه کنیم اما وحدت باید بر اساس اصول و ارزش‌ها باشد نه افراد. وی افزود: این وحدت بر مدار ولی فقیه باید شکل بگیرد، ایده این بود وقتی ما بر اساس محور ولی فقیه دور هم جمع می‌شویم ید واحد می‌شویم لذا مجموعه تحول‌ها اینگونه می‌طلبد که ما باید از خود می‌گذشتیم و این مشهور بود که ظرفیت تحول خواه‌ها سرنوشت ساز است، اما خود به دنبال سهم نیستند.

زاکانی گفت: اساساً حرکت تحول خواهان بر مداری است که ارزش‌ها اولویت ما بود.

شهردار تهران با اشاره به بخشی از سخنرانی رهبری در سال ۱۳۸۸ گفت: در بخش اول رهبری انقلاب ناظر به اهمیت در صحنه بودن را بیان کردند و ابراز خوشحالی کردند که عده‌ای در صحنه هستند و احساس تکلیف می‌کنند و حضورشان در عرصه‌های مختلف یک حضور بر مدار تکلیف است. ایشان در ادامه فرمودند در مدار تکلیف بودن کار سختی نیست اما باید خود را برای اتفاقات سخت آماده کنیم لذا آنجایی که باید هزینه دهید شما برای همه شرایط آماده باشید.

این فعال سیاسی اصولگرا خاطر نشان ساخت: این جمع باید افتخار کند که پرچم تحول خواهی را در دست گرفته است و ما باید با همه وجود در صحنه حاضر باشیم وگرنه افرادی جای شما را می‌گیرند.

وی ادامه داد: ما باید از انفعال خارج شویم، ما فدایی ارزش‌ها و آرمان هستیم و در این راه معیار ما امام و رهبر مان است در نتیجه اگر ما فعال شویم باید تشکیلات را توسعه دهیم و باید به عنوان یک جز فعال جریان سیاسی در تمام صحنه‌های سیاسی حاضر باشیم.

زاکانی افزود: ما باید به سراغ مردم برویم و امید را در جامعه زنده کنیم لذا اگر شرایط کشور در حال تغییر است و ما را رو به پیشرفت هستیم اما این نباید ما را از مشکلات غافل کند.

وی گفت: مجلسی که امروز در کشور هست یک جهت‌هایی دارد و باید سعی کنیم این جهت‌ها حفظ شود و یک مجلس قوی‌تر و بهتر در مجلس بعدی شکل بگیرد لذا ما باید به انقلابی گری را سرعت ببخشیم.

این فعال سیاسی اصول گرا تاکید کرد: به عنوان یک جز فعال در ائتلاف با مردم باید باشیم، رسانه‌های جدید را نیز باید جدی گرفت تا بخوبی تحلیلی کرده و بتوانیم مردم را امیدوار کنیم.

وی اظهار داشت: مسیر آینده یک مسیر مشخص و معینی است این مسیر را باید حفظ کنید، اگر تحول می‌خواهید شاخصه آن عقلانیت است.

",politics,
407,"
به گزارش خبرنگار مهر، مالک شریعتی دبیر کل رهپویان انقلاب اسلامی و عضو کمیسیون انرژی مجلس شورای اسلامی در نشست امروز پنجشنبه (۲۵ آبان ۱۴۰۲) دبیران استانی احزاب جبهه تحول خواهان انقلاب در سخنانی گفت: طبق قانون وظیفه داریم کارهای خود را به وزارت کشور اعلام کنیم و پاسخگو باشیم ضمن آنکه کارها و هماهنگی‌های لازم را انجام دهیم.

وی‌افزود: باید بگویم بحث‌های داخلی جبهه تحول خواهان انقلابی مطرح شده و استان‌ها نکات خود را مطرح کردند. جبهه تحول خواهان در قالب شورای ائتلاف فعالیت کرده و در انتخابات ذیل شورای ائتلاف فعالیت خواهد کرد.

شریعتی ادامه داد: از این جهت تلاش خودمان را در این مجموعه طبق روال‌های سال گذشته به دنبال وحدت خواهیم بود. تلاش ما سابقه ما و تاکید بر انسجام وحدت با حفظ سلایق بوده است و انشاالله همایش‌های انتخاباتی خواهیم داشت. ضمن آنکه تلاش ما برای مشارکت و رقابت سالم است و سعی می‌کنیم با شاخص‌های مورد تاکید رهبر انقلاب، افراد را معرفی کنیم.

این فعال سیاسی اصول گرا خاطر نشان ساخت: می‌خواهند ما را متهم به حذف دیگران کنند اما تلاش ما به این معناست که خودمان را اصلاح کرده و سعی کنیم افرادی که شایسته هستند را جذب کنیم.

وی ادامه داد: سعی‌می کنیم با شاخص‌هایی که مورد تأکید امامین انقلاب بوده افراد را انتخاب کنیم و تلاش ما این است از اشخاص صرفاً دفاع نکنیم، بلکه از شاخص‌ها دفاع می‌کنیم و شاخص‌ها را بیان کنیم.

شریعتی اذعان داشت: ما باید نمایندگان را طبق شاخص‌ها بسنجیم و ببینیم در زمینه‌ای خوب عمل کردند در چه زمینه‌ای ضعف داشتند در عین حال باید برای داشتن مجلس بهتر در آینده افرادی مطابق با شاخص‌ها را پیدا کنیم.

",politics,
408,"
به گزارش خبرنگار مهر، غلامعلی حدادعادل رئیس شورای ائتلاف نیروهای انقلاب اسلامی در همایش امروز پنجشنبه (۲۵ آبان ۱۴۰۲) دبیران استانی احزاب جبهه تحول خواهان انقلابی در سالن صدرا تهران در سخنانی در خصوص جنگ غزه گفت: قبل از هر چیزی باید یادی کنیم از مسئله فلسطین و غزه که امروز مسئله جهان است. آنچه مهم است این است که ما باید آنچه را که در فلسطین می‌گذرد را تجزیه و تحلیل کنیم و از این تحلیل راه آینده خودمان را بهتر تشخیص دهیم.

وی با اظهار امیدواری که این جنگ به سود مردم فلسطین به پایان برسد، افزود: آمریکا در سال‌های اخیر به صورت متوالی حیثیت بین المللی خود را از دست داده است. دخالت‌های آمریکا در اوضاع کشورهای دیگر حیثیت آمریکا را برده است.

حداد عادل تاکید کرد: آمریکا در عراق، لبنان، افغانستان و… و د ر همه این کشورها دخالت کردند اما همه بی ثمر بود. آنها در سوریه بیشتر از هم دخالت کردند و نتیجه‌ای از هزینه‌های خود نگرفتند. آمریکا در تمام این کشورها با تبلیغات آمدند و با رسوایی رفتند.

رییس شورای ائتلاف انقلاب اسلامی در ادامه سخنان خود تاکید کرد: یک تشکل در مسائل سیاسی و بین المللی باید کاملاً شفاف برنامه داشته باشد و برای ما انقلابی‌ها این برنامه‌ها باید زیر چتر رهبری باشد.

وی افزود: در مسائل فرهنگی مانند همین مسئله حجاب که بیش از یک سال است، در جامعه ما ظهور کرده آیا احزاب برای کمک به دولت و مجلس یک جمع بندی دارند که راهکاری ارایه کنند.

وی گفت: پیروزی یک تشکل در این نیست که بیشتر نمایندگان برای آن حزب باشد، پیروزی این است که وقتی نماینده‌اش وارد شد بتواند کشور را درست اداره کند.

حداد عادل تاکید کرد: در یک تشکل سیاسی ما باید سراغ مردم برویم و نباید منتظر باشیم مردم سراغ ما بیایند لذا در حال حاضر شما باید با کار تشکیلاتی نیازهای مردم را برطرف کنید، نسل الان مانند ما نیستند. نسل‌ها متفاوت هستند و ما باید به نیاز نسل‌های مختلف پاسخ دهیم. ما باید به سراغ مردم برویم و نیازهای آنان را برطرف کنیم و یک ذهنیت درست از انقلاب برای آنان بسازیم.

رییس سابق مجلس شورای اسلامی اذعان داشت: همه ما احتیاج به نقد داریم و من تشکیلات خاصی مد نظرم نیست و منظور بنده با تمام احزاب است. تشکل باید یک واسطه بین رهبری و توده مردم باشد.

حداد عادل متذکر شد: ما باید برنامه داشته باشیم و اگر برنامه نداشته باشیم دشمن برنامه دارد لذا این نکات را رعایت کنیم تا بتوانیم وظایف خود را در راستای انقلاب انجام دهیم.

",politics,
409,"
به گزارش خبرگزاری مهر، «هادی طحان‌نظیف» سخنگوی شورای نگهبان با بیان اینکه مهلت ۴ روزه ثبت اعتراض داوطلبان رد صلاحیت شده مجلس دیروز به پایان رسید، خاطرنشان کرد: داوطلبانی که صلاحیت آنها در هیأت‌های اجرایی احراز یا تأیید نشده بود تا دیروز فرصت داشتند تا با مراجعه به سامانه داوطلب اعتراض خود را ثبت کنند.

وی در ادامه تعداد داوطلبانی که به نتایج بررسی‌ها در هیأت‌های اجرایی اعتراض کردند را ۵ هزار و ۲۸۸ نفر برشمرد و عنوان کرد: البته افرادی هم اعتراض خود را ثبت نکردند.

سخنگوی شورای نگهبان همچنین خبر داد که هیأت‌های نظارت استانی و هیأت مرکزی نظارت بر انتخابات دوازدهمین دوره مجلس شورای اسلامی از امروز به بررسی صلاحیت‌های داوطلبان خواهند پرداخت.

وی خاطرنشان کرد: مهلت بررسی صلاحیت‌ها در این هیأت‌ها ۵۰ روز است و پس از پایان مهلت، نتایج به داوطلبان اعلام خواهد شد.

طحان‌نظیف این نکته را هم در پایان بیان کرد که هیأت‌های نظارت مستقل هستند و این هیأت‌ها بر اساس قانون مجدد به بررسی صلاحیت‌ها خواهند پرداخت و ممکن است در مواردی نتایج اعلامی متفاوت باشد.

انتخابات دوازدهمین دوره مجلس شورای اسلامی همزمان با انتخابات ششمین دوره مجلس خبرگان رهبری روز جمعه ۱۱ اسفند ۱۴۰۲ در سراسر کشور برگزار خواهد شد.

",politics,
410,"
به گزارش خبرنگار مهر، ابوالفضل عمویی سخنگوی کمیسیون امنیت ملی و سیاست خارجی مجلس شورای اسلامی در نشست دبیران استانی احزاب جبهه تحول خواهان انقلابی در سخنانی در خصوص جنگ غزه گفت: همان گونه که مقام معظم رهبری فرمودند ما دریک پیچ تاریخی به سرمی بریم.

وی افزود: در ادبیات متفکران روابط بین‌الملل درباره دوران حاضر از دوره‌ای در حال گذار صحبت می‌شود از طرفی خود آمریکایی‌ها می‌دانند که این نقطه کانونی از تاریخ بوده و بسیار زمان تأثیر گذاری است.

سخنگوی کمیسیون امنیت ملی مجلس تصریح کرد: یکی از تحولات حال حاضر جنگ اوکراین است اما در ۴۱ روز گذشته یک اتفاق جدید افتاده که از جنگ اوکراین هم توجه بیشتری را به خود جلب کرده است. آن هم اتفاقاتی است که در فلسطین و غزه در حال رخ دادن است.

وی‌ادامه داد: زمانی که به این اتفاقات نگاه می‌کنیم متوجه می‌شویم که آینده انقلاب چگونه خواهد بود.

عمویی در ادامه تاکید کرد: در روز ۱۵ مهرماه رژیم صهیونیستی سنگین‌ترین ضربه روانی خود را به چشم دید. برخلاف تمام روندها که فکر می‌کردند حماس وارد گفتگو با رژیم صهیونیستی شده یک عملیات نظامی شکل گرفت که هیچ پیش بینی برای آن وجود نداشت و این برای اسرائیل که خود را دارای قوی‌ترین سرویس اطلاعاتی می‌دانست فوق العاده شکست سنگینی بود.

این نماینده مجلس گفت: این یک جنگ کلاسیک نیست بلکه حماس در حال دفاع از خودش است. باید توجه داشت جنس مقاومت چریکی متفاوت از جنگ است. حماس تا دوبرابر نوار غزه وارد اسرائیل شد و این در حالی بود که آمادگی برای این موضوع وجود نداشت. در حقیقت، اصل این ماجرا شکست رژیم صهیونیستی است و اینکه بازدارندگی رژیم صهیونیستی شکست خورده است.

عضو کمیسیون امنیت ملی مجلس اذعان داشت: بعد از این عملیات نکته کلیدی آن بود که صهیونیست‌ها تا چند روز گیج بودند و نمی‌دانستند حماس چگونه توانست این کار را انجام دهد.

وی ادامه داد: صهیونیست‌ها حتی نحوه نفوذ حماس را نتوانستند تشخیص دهند و خود رژیم صهیونیستی به این اعتراف می‌کند در کنار تمام آنها لشکر رژیم صهیونیستی است که کلاً از هم پاشید و این یک ضربه بسیار بزرگی برای رژیم صهیونیستی است. همچنین ضربه اجتماعی بزرگی نیز محسوب می‌شود.

عمویی تاکید کرد: همه می‌دانیم که اسرائیل یک کشور نیست بلکه با فریب و وعده‌های آن‌چنانی مردم اروپا را به این سرزمین آوردند. از طرفی رژیم صهیونیستی سعی می‌کند که خود را احیا کند و مهمترین حامی آن هم آمریکا است.

وی ادامه داد: ۱۸ روز است که رژیم صهیونیستی وارد غزه شده است اما هنوز نتوانسته ضربه‌ای به مقاومت بزند و مقاومت همچنان در حال دفاع است.

وی‌در بخش دیگری از سخنان گفت در خصوص آثار این تحولات تشریح کرد: اثرات این تحولات اخیر بسیار قابل توجه است. رژیم صهیونیستی جز کشتار مردم عادی کاری نمی‌کند و این یک اتفاق وحشتناک است. به یک عنوان رژیم صهیونیستی در کنار شکست اطلاعاتی و عملیاتی یک شکست دیگر هم دارد آن هم شکست در افکار عمومی بین المللی است. از سویی مقاومت هنوز یک برگ برنده دارد آن هم اسرا است و رژیم صهیونیستی حتی آمار این اسرا را ندارند و این یک فرصت است برای مقاومت فلسطینی.

عمویی در ادامه گفت: آثار و پیامدهای جنگ در حوزه سیاسی و بین المللی بسیار پررنگ است و یکی از این آثار نابود شدن رژیم صهیونیستی است. یک فروپاشی بزرگ برای رژیم صهیونیستی در راه است و نتانیاهو باید پاسخ گوی بسیاری از مسائل مهم باشد. همچنین در منطقه نیروهای مقاومت یک رویکرد واحدی نشان داد، یعنی مقاومت در غزه، حزب‌الله در لبنان و مقاومت در عراق همه اینها یک رویکرد واحد داشتند.

وی ادامه داد: رژیم صهیونیست می‌دانند اگر بیش از این به مقاومت فلسطین ضربه بزند باید پاسخگوی بقیه مقاومت نیز باشد و این را می‌داند که نمی‌تواند این فشارها را تحمل کند.

عمویی تاکید کرد: اثر دیگر نوع تحولاتی که در کل منطقه در حال شکل گرفتن است. قبل از این اتفاق کشورهای منطقه در حال عادی سازی روابط با رژیم صهیونیستی بودند اما بعد از این اتفاق خیلی از کشورها از عادی سازی این روابط جلوگیری کردند و مقابل رژیم صهیونیستی ایستادند. با وجود اینکه خیلی از کشورهای همسایه از فلسطین چندان دفاع نکردند اما از اسرائیل نیز حمایت نکردند.

",politics,
411,"
به گزارش خبرگزاری مهر، فقها و حقوقدانان شورای نگهبان با حضرت آیت الله خامنه‌ای رهبر انقلاب اسلامی دیدار کردند.

حضرت آیت‌الله خامنه‌ای در این دیدار، ضمن تشکر و قدردانی از زحمات و تلاش‌های این شورا، نکاتی را در خصوص وظایف قانونی شورای نگهبان بیان و تاکید کردند: همه وظیفه دارند زمینه برگزاری انتخاباتی پرشور را در اسفند ماه امسال فراهم کنند.

",politics,
412,"
به گزارش خبرنگار مهر، امیر سرلشکر سید عبدالرحیم موسوی فرمانده کل ارتش صبح امروز (پنج‌شنبه) در حاشیه همایش گرامیداشت سالروز عملیات آزادسازی سوسنگرد که در مرکز همایش‌های کوثر برگزار شد، در جمع خبرنگاران اظهار داشت: امروز سالروز آزادسازی سوسنگرد است، عملیاتی که از جنبه‌های مختلف قابل بررسی و تبیین برای مردم از جمله جلوه وحدت و همراهی نیروهای حاضر در منطقه است؛ وقتی تاریخ آن روزها را ملاحظه می‌کنید می‌بینید هر کسی که توان دفاع را داشت بدون تعلقات سازمانی و گروهی در کنار هم برای کسب موفقیت و خلق حماسه بزرگ حضور داشتند.

سرلشکر موسوی افزود: امروز بین نیروهای مسلح و مردم در دفاع از کشور، وحدت و هم‌افزایی و همدلی وجود دارد به نحوی که بین نیروهای مسلح برای اینکه کدام یک به رفقای شهیدشان زودتر بپیوندند پیش مرگ و پیش قدم همدیگر هستند.

فرمانده کل ارتش جمهوری اسلامی ایران در پاسخ به سوالی در خصوص تهدیدات اخیر آمریکا علیه ایران، عنوان کرد: حرف‌های آن‌ها جدید نیست، زیرا هر بار به بهانه‌های مختلف حرف‌هایی را می‌زنند. اما، هم خودشان می‌دانند و هم آدم‌های عاقل‌ترشان که جمهوری اسلامی ایران در دفاع از آرمان‌ها، انقلاب و کشور پای فرمان رهبر معظم انقلاب اسلامی با تمام وجود ایستاده و جدی است.

وی افزود: آن‌ها می‌دانند ایران این توان را دارد تا در برابر هر قدرتی و در هر سطحی از حدود و ثغور این کشور دفاع کند و کاری از پیش نخواهند برد؛ می‌دانند ممکن است کسی بی‌عقلی کند و دستی به طرف ایران دراز کند، اما رها کردن این دست کار آن‌ها نیست؛ این را به خوبی می‌دانند لذا بعید می‌دانم عقلای آن‌ها چنین اجازه‌ای را بدهند.

",politics,
413,"
به گزارش خبرگزاری مهر، ناصر کنعانی سخنگوی وزارت امور خارجه اقدام سیاسی برخی کشورهای غربی در ارائه و تصویب قطعنامه ضد ایرانی حقوق بشری در کمیته سوم مجمع عمومی سازمان ملل و بی توجهی آنان به جنایات رژیم صهیونیستی در غزه را یک بی‌آبرویی برای آنان و نشان دهنده نفاق آشکار و کذب فاحش آنان در دفاع از حقوق بشر دانست و این قطعنامه را بی ارزش و مردود دانست.

کنعانی افزود؛ چگونه آمریکا و برخی کشورهای غربی قتل عام کودکان و زنان توسط رژیم غاصب اسرائیل در غزه را نمی‌بینند و در مقابل با تکرار ادعاهای بی‌اساس و مبتنی بر اطلاعات نادرست و تعمیم‌های غیرصادقانه، علیه ایران قطعنامه صادر می‌کنند!  سخنگوی وزارت امور خارجه با اشاره به تلاش آمریکا، کانادا و برخی دیگر از کشورهای غربی در کمک تمام عیار به رژیم صهیونیستی برای ارتکاب جنایات وحشیانه، جنایات جنگی و نسل کشی علیه مردم بی‌گناه و بی دفاع فلسطین اظهار داشت: این کشورها که سابقه طولانی در نقض سازمان یافته حقوق بشر داشته و بسیاری از ملت‌های جهان تجربیات تلخ و دردناکی از دخالت‌ها و جنایت‌های آنان در خاطر دارند، در جایگاهی قرار ندارند که به دولت و مردم ایران توصیه‌های حقوق بشری داشته باشند.

سخنگوی دستگاه دیپلماسی همچنین با یکسویه و غیرواقع بینانه دانستن مفاد این قطعنامه، اقدام بانیان آن در سوءاستفاده از مفاهیم و ارزش‌های متعالی حقوق بشری برای پیشبرد اغراض کوته‌بینانه سیاسی را محکوم کرد و این قطعنامه را فاقد مشروعیت و اعتبار دانست.

کنعانی تأکید کرد؛ جمهوری اسلامی ایران نظام مبتنی بر مردم سالاری دینی است و همواره و همیشه در امر ارتقای حقوق بشر و عمل به تعهدات بین‌المللی خود جدی بوده و آماده است تا بر اساس اصول متعالی خود در جهت حمایت واقعی از حقوق بشر و ارتقای جایگاه آن در سراسر جهان، گفت‌وگوها و همکاری‌های سازنده را با تمامی سازوکارهای مشروع بین‌المللی و کشورهای علاقمند به تحکیم و حمایت واقعی از حقوق بشر در چارچوب احترام متقابل، برابری کشورها و عدالت و انصاف و دوری از اغراض سیاسی داشته باشد.

",politics,
414,"
به گزارش خبرگزاری مهر، روز چهارشنبه، ۲۴ آبانماه، سفیر جمهوری اسلامی ایران در سریلانکا طی برگزاری یک کنفرانس مطبوعاتی به تشریح جنایات ادامه دار رژیم صهیونیستی در کشتار بی رحمان مردم بی دفاع غزه پرداخت.

در این کنفرانس مطبوعاتی که با حضور قابل توجه خبرنگاران، اصحاب رسانه‌ها و برخی شبکه‌های تلویزیونی و نمایندگان جمعیت‌های اسلامی و سمن‌ها در سری لانکا برگزار شد، علیرضا دلخوش، سفیر کشورمان در سریلانکا، تقویم حوادث ضد بشری در غزه را آئینه تمام نمای خوی ضد انسانی رژیم غاصب سرزمین‌های فلسطین و ناکارآمدی سازمان‌های مدعی حقوق بشری در دفاع از حقوق ملت فلسطین دانسته و با تشریح سیاست‌های جمهوری اسلامی ایران و پیشنهادات فوری جناب آقای دکتر رئیسی در اجلاس اخیر سران کشورهای عضو سازمان همکاری اسلامی در ریاض، بر ضرورت خروج سازمان ملل متحد و شورای حقوق بشر از بی عملی و سکوت، تاکید کرد.

دلخوش در ادامه تصریح کرد که رژیم غاصب صهیونیستی با اصرار بی شرمانه خود به ارتکاب جنابات جنگی، نسل کشی و جنایات علیه بشریت، جایگاه مقررات و نهادهای حقوق بشری و حقوق بین الملل را زیر سوال برده و از ملت‌ها و دولت‌ها خواست تا ضمن تلاش جهت برقراری آتش بس فوری، مجازات آمران و عاملان این جنایت‌ها در پیشگاه عدالت را در دستور کار فوری خود قرار دهند.

",politics,
415,"
به گزارش خبرگزاری مهر، علی باقری کنی، معاون سیاسی وزارت امور خارجه، روز چهارشنبه میزبان سرگی ریابکوف، معاون وزیر خارجه روسیه و علی بیگ باکایف، معاون وزیر خارجه قزاقستان بود.

در دیدار معاونان وزرای خارجه ایران و روسیه، دو طرف درباره آخرین تحولات منطقه‌ای و بین‌المللی از جمله مذاکرات رفع تحریم رایزنی و تبادل نظر کرده و بر استمرار مشورت‌های راهبردی میان تهران و مسکو تاکید نمودند.

همچنین پس از چهار سال، دور جدید رایزنی‌های سیاسی میان ایران و قزاقستان، به ریاست علی باقری معاون سیاسی وزارت امور خارجه کشورمان و علی بیگ باکایف، معاون وزیر خارجه قزاقستان، در تهران برگزار شد.

در این نشست، طرفین درباره توسعه روابط دوجانبه و موضوعات متنوع منطقه‌ای و بین‌المللی به رایزنی و تبادل نظر پرداختند.

و در جریان این گفت‌وگوها طرفین در خصوص طیفی از موضوعات دوجانبه از جمله تسهیل روابط اقتصادی و تجاری، سفر پیش روی معاون نخست وزیر قزاقستان به تهران و امضای نقشه راه تجاری دو کشور، ارتقای روابط فرهنگی و علمی از جمله تبادل استاد و دانشجو، گسترش همکاری در حوزه گردشگری بین دو کشور به عنوان ابزاری برای شناخت دو ملت و نیز افزایش تعاملات پارلمانی تبادل نظر کردند.

معاون وزارت خارجه کشورمان تصریح کرد: همکاری ایران و قزاقستان در عرصه بین‌المللی، نقش مهمی در تقویت سازوکارهای چندجانبه دارد. وی همچنین با تأکید بر اهمیت همکاری‌های منطقه‌ای توسعه تعامل در قالب سازمان همکاری شانگهای و کنفرانس تعامل و اقدامات اعتماد ساز (سیکا) در تحکیم ثبات و ترویج امنیت پایدار خواهد بود.

باقری با اشاره به حملات غیرانسانی و جنایات رژیم صهیونیستی در نوار غزه اظهار داشت: مناسب است تا تمام کشورهای مسلمان از تمامی ابزارهای لازم برای توقف این جنگ بهره جویند، چرا که اولویت توقف کشتار مردم بی گناه فلسطین است.

معاون وزارت امور خارجه کشورمان با اشاره به اراده دو طرف برای برگزاری دور جدید کمیسیون مشترک اقتصادی طی چند هفته آینده تصریح کرد: ظرفیت‌های مکمل اقتصادی نویدبخش همکاری‌های پایدار و باثبات اقتصادی ایران و قزاقستان است.

علی بیگ باکایف، معاون وزیر امور خارجه قزاقستان نیز در این نشست بر اراده جدی کشورش برای توسعه همکاری‌های دوجانبه و نیز تعامل بیشتر دو کشور در عرصه مناسبات منطقه‌ای و بین‌المللی تاکید کرد.

در این سفر، معاون وزیر خارجه قزاقستان با مهدی صفری، معاون دیپلماسی اقتصادی وزارت امور خارجه، شیخ الاسلامی رئیس مرکز مطالعات سیاسی و بین‌المللی، اسدالله اشراق جهرمی، مدیرکل صلح و امنیت پایدار وزارت امور خارجه دیدار و گفتگو کرد.

",politics,
416,"
به گزارش خبرنگار مهر، امیر حبیب الله سیاری معاون هماهنگ کننده ارتش همایش گرامیداشت سالروز عملیات آزادسازی سوسنگرد که در مرکز همایش‌های کوثر برگزار شد طی سخنانی اظهار داشت: عملیات آزاد سازی سوسنگرد از ویژگی‌های بارزی برخوردار است که آن را از سایر عملیات‌ها متفاوت می‌کند، هدف دشمن در آن زمان تصرف خوزستان بود اما پیشروی در خرمشهر و جبهه شمال موفق نشد و تمرکز آنها بر جبهه مرکزی و شهر سوسنگرد بود.

وی کلید فتح اهواز را تصرف سوسنگرد برای ارتش رژیم بعث عراق اعلام کرد و گفت: عملیات آزاد سازی سوسنگرد جایگاه بسیار بالایی دارد و آزاد سازی آن سرنوشت جنگ را تغییر داد و اجازه نداد دشمن به هدف خود یعنی فتح اهواز دست پیدا کند.

معاون هماهنگ کننده ارتش فرمان حضرت امام خمینی ره در ۲۵ آبان که فرمودند تا فردا سوسنگرد باید آزاد شود را در آزادی سوسنگرد بسیار مؤثر دانست و گفت: بزرگداشت چنین عملیات بسیار پیچیده و راهبردی در ارتش اهمیت ویژه ای دارد تا نسل جوان ارتش با ابعاد مختلف این نبرد آشنا شوند.

",politics,
417,"
به گزارش خبرنگار مهر، امیر سرلشکر سید عبدالرحیم موسوی فرمانده کل ارتش در همایش بزرگداشت سالروز حماسه شکست حصر سوسنگرد که در مرکز همایش‌های کوثر سازمان عقیدتی سیاسی ارتش برگزار شد با اشاره به تحولات سرزمین‌های اشغالی، طی سخنانی اظهار داشت: عملیات طوفان الاقصی یک عملیات بسیار پیچیده و بی سابقه است که برای رژیم صهیونیستی غیر قابل ترمیم است و نقطه عطفی در تاریخ مبارزه با صهیونیست‌ها و آغاز مسیر جدید برای آزاد سازی فلسطین است.

وی ادامه داد: روی دیگر عملیات طوفان الاقصی رسوایی و رو سیاهی مدعیان دروغین حقوق بشر و سکوت کنندگان در برابر این جنایات است. در این حوادث یک بار دیگر ماهیت دروغین آمریکا مشخص شد و نشان داد آمریکا همان آمریکا هیروشیما، فلوجه و افغانستان است اما وقیح‌تر و با تجربه تر که این حوادث چهره واقعی آمریکا را روشن کرد و بی خاصیتی مجامع بین المللی را برای همه روشن کرد و معلوم شد یک ملت برای دفاع از خود باید به خودش متکی باشد و روی پای خود بایستد.

فرمانده کل ارتش تصریح کرد: داشتن قدرت برای دفاع از خود به خوبی برای همه مشخص شد اما آنچه مشخص و روشن است این است که پیروزی فلسطین بر اساس سنت الهی و روند شناسی تاریخی و نظامی آشکار تر از همیشه است.

 امیر موسوی با اشاره به جنایات گسترده رژیم صهیونیستی در غزه گفت: این رفتار دیوانه وار و وحشیانه نشان دهنده آن است که این رژیم هیچ آینده روشنی برای خود متصور نیست و از این رو توجه‌ای به تصویری که از خود در اذهان عمومی جهان نشان می‌دهند ندارد.

فرمانده کل ارتش در بخش دیگری از سخنان خود به بحث عملیات شکست حصر سوسنگرد اشاره کرد و گفت: این عملیات یک کار بهنگام بود که در یک کار مشترک تابلویی از وحدت و همدلی و برای خدا کار کردن را نشان داد که همه بدون توجه به مسائل دنیوی وارد عرصه شده و این نتیجه ماندنی و تاریخی را رغم زدند. وی ادامه داد: شاید عملیات شکست حصر سوسنگرد از لحاظ بزرگی به اندازه بسیاری از عملیات‌ها نباشد اما جلوی از موفقیت و کار مشترک نیروهای مدافع بود که در یک کار مشترک حماسه‌ای تاریخی را ایجاد کردند.

",politics,
418,"
به گزارش خبرگزاری مهر، زهرا ارشادی سفیر و معاون نمایندگی ایران در سازمان ملل روز چهارشنبه به وقت محلی در سخنانی در کمیته سوم هفتاد و هشتمین مجمع عمومی سازمان ملل افزود: بیایید توجه خود را به کانادا، بریتانیا، فرانسه، آلمان، ایالات متحده و رژیم اشغالگر و آپارتاید اسرائیل معطوف کنیم - بازیگران همیشگی نقض حقوق بشر و مظنونین همیشگی! کانادا و حامیان این قطعنامه، در حالی قطعنامه علیه ایران را به رأی می‌برند که خود به قطعنامه‌ای که خواستار توقف حمام خون و قتل عام زنان و کودکان فلسطینی توسط رژیم اسرائیل بود، رأی منفی دادند! این تضاد در واقع نقاب از رویه‌های استاندارد دوگانه‌ای را که آنها در قبال حقوق بشر به کار می‌گیرند، آشکار می‌کند. شاید وقت آن رسیده است که گروه دوستان حمایت از ذبح کودکان را تشکیل دهند!

متن کامل سخنان معاون نمایندگی ایران در سازمان ملل به شرح زیر است:

جمهوری اسلامی ایران قطعنامه مغرضانه و با انگیزه سیاسی را که وضعیت حقوق بشر در کشور ما را هدف قرار می‌دهد، به شدت رد می‌کند. در حالی که ما اذعان داریم که همیشه جا برای پیشرفت وجود دارد، ضروری است که ماهیت گزینشی، جانبدارانه و ریاکارانه اتهامات علیه ما را مورد بحث قرار دهیم.

کمیته سوم، ارگانی محوری که زیر نظر سازمان ملل تأسیس شده است، به عنوان چراغی برای ترویج گفتگو و همکاری برای پیشبرد حقوق بشر در سرتاسر جهان است. متأسفانه، به جای استفاده از این بستر برای رسیدگی جدی به نگرانی‌های حقوق بشر، برخی کشورها از آن برای پیشبرد برنامه‌های سیاسی خود سو استفاده می‌کنند و در نتیجه مأموریت اصلی این کمیته را تضعیف می‌کنند.

بیایید توجه خود را به کانادا، بریتانیا، فرانسه، آلمان، ایالات متحده و رژیم اشغالگر و آپارتاید اسرائیل معطوف کنیم - بازیگران همیشگی نقض حقوق بشر و مظنونین همیشگی! کانادا و حامیان این قطعنامه، در حالی قطعنامه علیه ایران را به رأی می‌برند که خود به قطعنامه‌ای که خواستار توقف حمام خون و قتل عام زنان و کودکان فلسطینی توسط رژیم اسرائیل بود، رأی منفی دادند! این تضاد در واقع نقاب از رویه‌های استاندارد دوگانه‌ای را که آنها در قبال حقوق بشر به کار می‌گیرند، آشکار می‌کند. شاید وقت آن رسیده است که گروه دوستان حمایت از ذبح کودکان را تشکیل دهند!

کانادا، در حالی که مدعی می‌شود از جایگاه اخلاقی بالایی برخوردار است تلاش می‌کند تا ملت‌های دیگر را محکوم کند، باید با واقعیت ناراحت کننده و دردناک کشف سالانه اجساد متعدد کودکان بومی مواجه شود. استثمار و بدرفتاری با کارگران مهاجر، همانطور که توسط گزارشگر ویژه در مورد اشکال معاصر برده‌داری مورد توجه قرار گرفته است، به عنوان لکه ننگی، عمیقاً نگران‌کننده و غیرقابل توجیه است که ریشه در میراث استعماری کانادا دارد. در حالی که کانادا به سابقه مثلاً درخشان محافظت از حقوق کودکان افتخار می‌کند، این واقعیت‌ها تصویر کاملاً متفاوتی از وضعیت حقوق بشر در کانادا نشان می‌دهد.

بی توجهی بریتانیا به حقوق بشر به همان اندازه نگران کننده است. سکوت غیرقابل توضیح و عدم توجه به بیش از ۲۰۰ کودک و نوجوان مفقود شده، که همگی پناهجو هستند، با بی توجهی نگران کننده جهان به وضعیت اسفناک این افراد آسیب پذیر طنین انداز می‌شود. بی توجهی و عدم رعایت حقوق و امنیت جان این جوانان کاملاً مذموم است و توجه عاجل جامع جهانی را می‌طلبد. در حالی که جهان با وحشت هتک حرمت به حقوق و زندگی کودکان بیگناه بومی را تماشا می‌کند، به نظر می‌رسد که شاید بتوان از شهرت درخشان کانادا برای حفظ حقوق کودکان استفاده عملی کرد!! شاید بریتانیا بتواند از تخصص کانادا در یافتن کودکان گمشده بهره مند شود.

فرانسه که خود را در پشت نقاب به‌اصطلاح آزادی، برابری و برادری مخفی کرده است، در حیاط خلوت خود مرتکب نقض فاحش حقوق بشر می‌شود. سرکوب بی وقفه آزادی‌های مذهبی به نام سکولاریسم، هدف قرار دادن و به حاشیه راندن جوامع مسلمان، و محدودیت‌های شدید بر حجاب، همگی ویژگی‌های کشوری است که آزادی را تحت عنوان حمایت از آن خفه می‌کند. فرانسه به عنوان نمونه‌ای آشکار از ریاکاری شناخته می‌شود و علیرغم ادعا در مورد آرمان‌های برابر، در عین حال آشکارا آن را برای شهروندان خود انکار می‌کند.

اینکه آلمان ابتدایی‌ترین حقوق زنان و کودکان مسلمان و مهاجر را در مرزهای خود نقض می‌کند، توجه را به موازات تاریخی مانند سلاح‌های شیمیایی که در دوران جنگ تحمیلی علیه زنان و کودکان ایرانی استفاده کرد، جلب می‌کند. نه تاریخ و نه زنان و کودکان ایرانی نمی‌توانند جنایات هولناک آلمان و سلاح‌های شیمیایی آن را فراموش کنند.

رژیم نامشروع آپارتاید اسرائیل در خط مقدم قتل عام زنان و کودکان بی گناه است. هیچکس دیگری واقعاً نمی‌تواند با رژیم آپارتاید در نسل کشی، پاکسازی قومی، جنایات جنگی و جنایت علیه بشریت رقابت کند. چگونه می‌توان بمباران هولناک بیمارستان‌ها را توضیح داد که طی آن صدها بیمار، که بیشتر آنها زن و کودک بودند، کشته و تبدیل به ذغال شدند؟! رژیم اشغالگر آپارتاید اسرائیل، میراثی از نقض فاحش و غیرقابل بیان حقوق بشر را برجای گذاشته است. آوارگی اجباری مردم فلسطین، ادامه اشغال سرزمین‌های آنان، ساخت شهرک‌های غیرقانونی و محاصره خفقان‌آور غزه مظهر رژیم آپارتایدی است که در تلاش برای نسل‌کشی، حقوق و حیثیت کل ملت فلسطین را زیر پا گذاشته است.

ایالات متحده علاوه بر ترویج نژادپرستی، تمام توان خود را برای دفاع از نسل کشی و کشتار زنان و کودکان رژیم اسرائیل در نوار محاصره شده گذاشته است. آمریکا همین سیاست را با ارتکاب نسل کشی علیه مردم ایران از طریق تحمیل اقدامات قهری یکجانبه غیرانسانی و غیرقانونی علیه آنها دنبال می‌کند. ایالات متحده به ارائه تمام حمایت‌های مورد نیاز رژیم آپارتاید از جمله حمایت نظامی، مالی و سیاسی افتخار می‌کند. فکر می‌کنم اکنون برای حضار بسیار واضح است که چرا شورای امنیت فراتر از تصور فلج شده است.

جمهوری اسلامی ایران به ترویج و حمایت از حقوق بشر معتقد است و به همکاری سازنده خود با سازوکارهای حقوق بشر سازمان ملل و همچنین دفتر کمیساریای عالی حقوق بشر سازمان ملل ادامه خواهد داد.

با این حال، بهره برداری از حقوق بشر برای انگیزه‌های سیاسی باید همه کشورهای عضو را نگران کند. به جای هدف قرار دادن انتخابی برخی کشورها برای تأمین منافع سیاسی، باید به طور جمعی رویکردی بی طرفانه برای رسیدگی واقعی به نقض حقوق بشر در مقیاس جهانی اتخاذ کنیم.



",politics,
419,"
به گزارش خبرگزاری مهر، حجت الاسلام سید ابراهیم رئیسی رئیس جمهور در پیامی کسب عنوان قهرمانی و ایستادن ورزشکاران توانمند تیم ملی تکواندوی کشورمان بر سکوی اول جهان در رقابت‌های جام جهانی در کره جنوبی را نشانه شایستگی و جایگاه واقعی این تیم و افتخاری بزرگ برای آحاد ملت قهرمان‌پرور ایران دانست.

متن پیام رئیس جمهور به شرح زیر است:

بسم الله الرحمن الرحیم

کسب عنوان قهرمانی و ایستادن ورزشکاران توانمند تیم ملی تکواندوی کشورمان بر سکوی اول جهان در رقابت‌های جام جهانی در کره جنوبی، ضمن نشان دادن شایستگی و جایگاه واقعی این تیم، افتخاری بزرگ برای آحاد ملت قهرمان‌پرور ایران است.

اینجانب با سپاس صمیمانه از ورزشکاران لایق و تلاش‌های مربیان و دست‌اندرکاران این رشته ورزشی، این درخشش ارزنده را به مردم عزیز کشورمان تبریک می‌گویم و از درگاه خداوند منان، تداوم موفقیت و افتخارآفرینی تیم ملی تکواندو را مسئلت دارم.

سید ابراهیم رئیسی رئیس جمهوری اسلامی ایران

",politics,
420,"
به گزارش خبرگزاری مهر، حسین امیر عبداللهیان وزیر امور خارجه جمهوری اسلامی کشورمان در جمع تعدادی از مقامات سازمان ملل، مسئولان نهادهای بشردوستانه، نهادهای مذهبی، اساتید دانشگاه و نیز برخی سفرای خارجی مقیم ژنو در خصوص تحولات جاری در فلسطین و تجاوز رژیم صهیونیستی به غزه سخنرانی کرد. متن این سخنرانی بدین شرح است:

بسم الله الرحمن الرحیم

آقای رئیس،

شرکت کنندگان محترم،

قدردانی می‌کنم از مرکز گفت‌وگوی بشردوستانه ژنو به خاطر میزبانی این گفت‌وگو و از همکارانم در نمایندگی جمهوری اسلامی ایران نیز برای هماهنگی این ابتکار سپاسگزارم.

ما در شهر ژنو که به عنوان مرکز جهانی مباحث بشردوستانه اشتهار یافته است و در سازمانی که هم عنوانش «گفت‌وگوهای بشردوستانه» است و هم مأموریت و مسئولیتش «رسیدگی به امور بشردوستانه» تعریف شده است، می‌خواهیم راجع به فوری‌ترین فاجعه بشردوستانه روز جهان یعنی غزه بحث کنیم.

دوستان عزیز

انتخاب ژنو برای برگزاری این گفت‌وگو بی دلیل نبوده است، همانطور که انتخاب این زمان نیز دلیل روشنی دارد.

ژنو، محل توسعه و تدوین مهمترین دستاوردهای تمدن انسانی برای اندکی انسانی‌تر کردن جنگ بوده است. کنوانسیون‌های چهارگانه ژنو ۱۹۴۹ به عنوان عصاره کوشش تاریخی نوع بشر برای قاعده‌مندکردن انسانی منازعات مسلحانه به شمار می‌آید که به موجب ماده یک مشترک آنها همه دولت‌ها نه تنها موظف به رعایت قواعد آن هستند بلکه باید نسبت به رعایت آنها توسط دیگران نیز اطمینان حاصل نمایند. اصل ""رعایت و حصول اطمینان از رعایت"" (Respect and Ensure Respect) یک اصل کلیدی در حقوق درگیری‌های مسلحانه است. مضافاً اینکه، ژنو محل تدوین دو پروتکل الحاقی به کنوانسیون‌های ژنو هم است. به موجب پروتکل شماره یک ۱۹۷۷، نبرد مسلحانه مردمان تحت اشغال خارجی یا مردمان تحت سلطه آپارتاید برای کسب حق تعیین سرنوشت به مثابه منازعه مسلحانه بین‌المللی مشمول قواعد و اصول حقوق جنگ شده است. از این منظر مقاومت فلسطین یک حرکت آزادی‌بخش و مشروع می‌باشد، نه گروه تروریستی. نکته دیگر اینکه هیچ منطق و مبنایی برای حق دفاع مشروع قائل شدن برای رژیم اشغالگر وجود ندارد.

از نظر زمانی، این جلسه در چهلمین روز از بمباران بی وقفه غزه و درست سه روز بعد از اجلاس سران سازمان همکاری اسلامی (OIC) در ۱۸ نوامبر در جده برگزار می‌شود. در بند ۱۱ قطعنامه پایانی اجلاس، کشورهای اسلامی موظف به افزایش تحرکات دیپلماتیک برای روشنگری در مورد فاجعه انسانی غزه و کوشش برای توقف جنایات جنگی علیه مردم بی دفاع فلسطین شده‌اند.

حضور من در ژنو و در این جلسه در مرکز گفتگوهای بشردوستانه و رایزنی‌های فشرده‌ای که با برخی از سازمان‌های بین‌المللی مستقر در ژنو خواهم داشت در راستای انجام وظیفه‌ای است که علاوه بر وزیر امور خارجه جمهوری اسلامی ایران به نمایندگی از ملت ایران، بر اساس مسئولیت محوله از سوی سازمان OIC بر عهده خود می‌دانم.

حضار محترم،

امروز صحبت از حقوق بشردوستانه بین‌المللی و ضرورت رعایت آن، یک بحث نظری و انتزاعی نیست. برعکس، امروز دقیقاً یکی از آن مقاطع خطیری است که نشان دهیم آنچه که سال‌ها در کنفرانس‌های دیپلماتیک و محافل آکادمیک در مورد آن صحبت کرده‌ایم و محاسنش را برشمرده‌ایم، در عرصه عملی کاربرد دارد و معتبر شمرده می‌شود. جایگاه و اعتبار حقوقی و اخلاقی حقوق بشردوستانه بین‌المللی در معرض آزمونی بس خطیر قرار گرفته است. اجازه ندهیم که یک موجودیت اشغالگر و آپارتاید حرمت و اعتبار نظامات بین‌المللی در حوزه حقوق بشردوستانه را چنین بی محابا به چالش بکشد و به سخره گیرد.

همه ما به عنوان نمایندگان دولت‌ها و همه ما به عنوان انسان، برای توقف قانون‌شکنی فاجعه باری که هر لحظه در کار انهدام و کشتار و تخریب است وظیفه و مسئولیت داریم. ماده یک مشترک کنوانسیون‌های چهارگانه ۱۹۴۹ ژنو تکلیف را مشخص کرده است. ماده یک کنوانسیون مقابله با نسل کشی نیز وظیفه قانونی دولت‌ها برای پیشگیری از ژنوساید (نسل‌کشی) را روشن کرده است، وظیفه‌ای که بنا به نظر صریح دیوان بین‌المللی دادگستری، ماهیتی فراسرزمینی دارد.

رژیم اشغالگر نسبت به عدم رعایت و نقض فاحش حقوق بشردوستانه بین‌المللی و ارتکاب جنایاتی که همزمان وصف جنایت جنگی، جنایت نسل کشی و جنایت علیه بشریت دارند، اصرار دارد اما این امر نه تنها نباید باعث بی عملی ما شود بلکه باید ما را نسبت به تعهد خود برای ""حصول اطمینان از رعایت"" قواعد کنوانسیون‌های ژنو و جلوگیری از یک نسل کشی تمام عیار ثابت قدم تر نماید. بی توجهی در برابر نقض‌های مستمر، آشکار و شدید حقوق بشردوستانه، ضربه‌ای غیرقابل جبران به اصل حاکمیت قانون و اعتبار حقوق بین‌الملل است.

گفته می‌شود حجم بمب‌ها و مواد منفجره استفاده شده علیه غزه در این چهل روز بیش از سه برابر قدرت انفجاری بمب‌های اتمی آمریکا در هیروشیما بوده است.

",politics,
421,"
به گزارش خبرگزاری مهر، شورای‌عالی هماهنگی اقتصادی سران قوا عصر امروز چهارشنبه به ریاست حجت الاسلام سید ابراهیم رئیسی و با حضور سران قوای مقننه و قضائیه تشکیل شد و اعضا به بحث و تبادل نظر درباره مهمترین مسائل و ضرورت‌های اقتصادی کشور پرداختند.

",politics,
422,"
به گزارش خبرگزاری مهر، گیر پترسون نماینده ویژه دبیرکل سازمان ملل در امور سوریه با امیرعبداللهیان وزیر امور خارجه کشورمان در محل نمایندگی کشورمان در ژنو دیدار و گفت‌وگو کرد.

در این دیدار آخرین تحولات سیاسی سوریه و راه‌های کمک به حل مشکلات این کشور مورد گفتگو و تبادل نظر قرار گرفت.

امیرعبداللهیان بر تداوم کمک جمهوری اسلامی ایران به مأموریت نماینده ویژه دبیرکل برای کمک به حل مشکلات سوریه تاکید کرد. همچنین بر لزوم حمایت از دولت سوریه در تداوم مبارزه با تروریسم تاکید کرد.

وزیر امور خارجه کشورمان گفت وضعیت سوریه به دلیل دخالت‌های آمریکا پیچیده شده و ده‌ها گروه تروریستی تحت تأثیر این مداخلات، همچنان امنیت سوریه را تهدید می‌کنند. وی تحریم‌های اقتصادی تحمیل شده توسط آمریکا بر کشور سوریه را اقدامی علیه ملت سوریه توصیف کرد و خواستار تلاش‌های نماینده ویژه دبیرکل و نیز معاون کمک‌های بشردوستانه سازمان ملل برای رفع تحریم‌های اقتصادی علیه سوریه گردید.

گیر پترسون نماینده ویژه دبیرکل سازمان ملل نیز در این دیدار به تشریح تلاش‌ها و برنامه‌های خود در کمک به حل بحران در سوریه پرداخت و دیدگاه‌های خود را در خصوص ادامه روند سیاسی این کشور و کمیته قانون اساسی تبیین کرد.

پترسون گفت تلاش خواهد کرد که تنش‌ها در سوریه کاهش یابد. وی اظهار امیدواری کرد تحولات جاری در فلسطین بر اوضاع سوریه تأثیر منفی نگذارد.

",politics,
423,"
به گزارش خبرگزاری مهر، حسین امیرعبداللهیان وزیر امور خارجه کشورمان در ادامه برنامه و دیدارهای خود در ژنو در خصوص بحران جاری غزه، با خانم میریانا اسپولیاریک رئیس کمیته بین‌المللی و صلیب سرخ دیدار و گفت وگو کرد.  وزیر امور خارجه کشورمان با تشکر از مواضع و تلاش‌های رئیس و کمیته بین‌المللی صلیب سرخ در خصوص تراژدی انسانی در غزه، شرایط در غزه را سخت و پیچیده توصیف کرد. وی با تبیین تلاش‌های دیپلماتیک جمهوری اسلامی ایران در خصوص موضوعات انسانی غزه و تاکید بر اینکه جمهوری اسلامی ایران مخالف گسترش دامنه بحران در سطح منطقه است، نقش کمیته بین‌المللی صلیب سرخ در خصوص موضوعات انسانی غزه را بسیار مهم توصیف کرد.

امیرعبداللهیان گفت: رژیم صهیونیستی اجازه پیشرفت در موضوعات انسانی را نداده و رویکردهای مثبت حماس در خصوص اسرا را بی نتیجه گذاشته است.

امیرعبداللهیان افزود: حماس حسن‌نیت خود را در خصوص موضوع اسرای غیرنظامی نشان داده و آماده تبادل اسرای غیرنظامی است، اما رژیم اسرائیل با زمان بازی می‌کند و وزیر خارجه این رژیم با آوردن خانواده‌های برخی اسرای اسرائیلی به ژنو، در حال مظلوم‌نمایی است.

وزیر امور خارجه کشورمان گفت: دولت آمریکا نیز شدت جنگ علیه غزه را با حضور و حمایت تمام عیار خود از رژیم صهیونیستی افزایش داده است.  امیرعبداللهیان به تبیین دیدگاه‌های کشورمان در خصوص راه‌های پایان دادن به بحران جاری در فلسطین و نوار غزه پرداخت و با اشاره به اینکه تاریخ منازعه فلسطین به ۷ اکتبر برنمی گردد، گفت: حماس و گروه‌های مقاومت حرکت‌های آزادی بخش در مقابل اشغالگری هستند و رژیم صهیونیستی در واکنش به اقدام مشروع مقاومت ضداشغالگری، با کشتار بیش از ۱۴ هزار نفر از شهروندان مظلوم فلسطین در غزه، اصل حقوقی تناسب و تفکیک را به طور فاحش نقض کرده است.  امیرعبداللهیان صلیب سرخ بین‌المللی را در منازعات، بخشی از راه حل دانست و افزود: صلیب سرخ بین‌المللی با ظرفیت‌های خود می‌تواند در زمینه اسرا، کمک رسانی به غزه و نیز سایر موضوعات انسان دوستانه در غزه نقش مؤثری ایفا کنید. وزیر امور خارجه کشورمان همچنین از همکاری‌های خوب کمیته بین المللی صلیب سرخ با جمهوری اسلامی ایران تشکر و قدردانی کرد.

میریانا اسپولیاریک رئیس کمیته بین‌المللی صلیب سرخ نیز گفت این دیدار در زمان خوبی صورت می‌گیرد، چون طرفین نگران اوضاع غزه هستند.

وی با اشاره به رسالت و مأموریت کمیته بین المللی صلیب سرخ، از اعتماد ایران به کمیته و کمک به انجام مأموریت‌های آن تشکر کرد.

وی با اشاره به حضور کمیته بین‌المللی صلیب سرخ در فلسطین، مأموریت صلیب سرخ در غزه در شرایط کنونی را حساس و سخت دانست و افزود صلیب سرخ تلاش می‌کند در عین حفظ بی‌طرفی، به مأموریت‌های خود در حوزه انسانی عمل کند.

وی با پیچیده دانستن اوضاع غزه، خواستار کمک ایران و سایر کشورها به موفقیت انجام وظایف انسان‌دوستانه صلیب سرخ گردید و افزود ما با درک حساسیت اوضاع، حداکثر تلاش خود را برای کاهش آلام انسان‌ها به کار خواهیم بست.

",politics,
424,"
به گزارش خبرگزاری مهر، ناصر کنعانی سخنگوی وزارت امور خارجه کشورمان با انتشار مطلبی در صفحه شخصی خود در فضای مجازی با اشاره به حمله امروز رژیم صهیونیستی به بیمارستان شفا غزه نوشت: ارتش رژیم صهیونیستی در نتیجه شکست ۷ اکتبر، چنان ضربه‌ای را متحمل شده که سعی دارد با روایت‌سازی‌های دروغین برای خود دستاورد بیافریند. ‏ وی افزود: ادعاهای ساختگی و صحنه‌سازی‌های دروغین از فعالیت مراکز مقاومت در بیمارستان‌ها و مراکز درمانی، تنها یک پوشش و بهانه برای تداوم جنایات رژیم صهیونیستی در ⁧ غزه⁩ و کشتار کودکان و زنان بی‌پناه است. حمله وحشیانه صبح امروز نظامیان صهیونیست به ⁧ بیمارستان شفا⁩، مصداق عینی جنایت جنگی است و باید مورد پیگرد کیفری بین‌المللی قرار گیرد.



",politics,
425,"
به گزارش خبرگزاری مهر، حسین امیرعبداللهیان وزیر امور خارجه کشورمان که به منظور دیدار و گفت‌وگو با مقامات سازمان ملل متحد و صلیب سرخ جهانی در ارتباط با مساله فلسطین به ویژه پیگیری موضوع رفع محاصره و ارسال کمک‌های انسان‌دوستانه برای مردم مظلوم غزه به ژنو سفر کرده است، با ولکر ترک کمیسر عالی حقوق بشر سازمان ملل دیدار و گفت وگو کرد.

امیرعبداللهیان ضمن تقدیر از سفر اخیر ولکر ترک به منطقه و مرز رفحو، گفت: هدف از سفر من به ژنو و این گفت وگوها، بررسی راه‌های پایان بخشیدن به تراژدی انسانی در غزه است.

وی افزود: اکنون علاوه بر حمله به مناطق مسکونی غزه، حمله به بیمارستان‌ها نیز در اولویت رژیم صهیونیستی قرار دارد و شورای امنیت سازمان ملل نیز در سایه نفوذ برخی اعضا در حمایت از رژیم صهیونیستی، نتوانست به نقش خود در توقف جنگ و پایان بخشیدن به این تراژدی عمل کند.

امیرعبداللهیان با تاکید بر اهمیت نقش کمیسرعالی حقوق بشر در کمک به پایان دادن به تراژدی جاری در غزه و با اشاره به ناتوانی شورای امنیت در ایفای نقش خود، پیشنهاد کرد شورای حقوق بشر جلسه فوق العاده ای را برای گفت وگو و تبادل نظر کشورهای عضو سازمان ملل برای کمک به یافتن یک راه‌حل برگزار کند.

وی همچنین پیشنهاد کرد شورای حقوق بشر تیمی از متخصصان را تشکیل دهد تا آنچه را که رژیم صهیونیستی در غزه انجام داده و می‌دهد، مستندسازی نماید.

وزیر امور خارجه کشورمان به تلاش‌های فشرده و مستمر جمهوری اسلامی ایران در مسیر پایان بخشیدن به تجاوز رژیم صهیونیستی و نیز کمک به اهداف انسان‌دوستانه در ارتباط با بحران جاری غزه اشاره کرد و گفت: زمینه‌های شیوع بیشتر جنگ و از کنترل خارج شدن اوضاع منطقه هر لحظه وجود دارد و تنها چیزی که می‌تواند این وضعیت را کنترل کند، توقف تجاوز به غزه، ارسال کمک‌های انسان‌دوستانه و ممانعت از کوچاندن مردم غزه است. به نفع همه طرف‌هاست که برای پایان تجاوز، رفع محاصره، ارسال کمک‌های انسان‌دوستانه و ممانعت از کوچاندن مردم غزه تلاش کنند.

ولکر ترک کمیسر عالی حقوق بشر سازمان ملل نیز ضمن ابراز خرسندی از این دیدار و با اشاره به سفر اخیر خود به منطقه و مرز رفح، شرایط انسانی در غزه و حتی کرانه غربی را بسیار نگران کننده توصیف کرد و با تبیین تلاش‌های خود و دبیرکل سازمان ملل در جهت کمک به خروج از وضعیت جاری گفت: روشن است که اقدام برای توقف جنگ بسیار ضروری است. وی افزود ما باید حداکثر تلاش را داشته باشیم تا راه حلی برای این شرایط پیچیده و اسفناک بیابیم و مانع گسترده شدن جنگ و پیچیده‌تر شدن شرایط شویم.

",politics,
426,"
به گزارش خبرگزاری مهر، حسین امیرعبداللهیان در جریان سفر به ژنو در جمع خبرنگاران، گفت: امروز در ژنو و پیگیر موضوع ارسال گسترده کمک‌های انسان دوستانه برای مردم غزه هستیم و دیدارهایی با مقامات سازمان ملل و صلیب سرخ جهانی در این زمینه داریم. وضعیت انسانی در غزه بسیار تأسف بار است.

وی اضافه کرد: متأسفانه در شرایطی که آمریکایی‌ها همه گونه سلاح از جمله سلاح‌های فسفری و ممنوعه را به صورت روزانه از مسیر قبرس یا به طور مستقیم از همه پایگاه‌هایشان در سراسر منطقه به تل‌آویو ارسال می‌کنند و این بمب‌ها بر سر مردم مظلوم و مقاوم غزه ریخته می‌شود، اما برای ارسال کمک‌های انسان‌دوستانه، آمریکا بیشتر فیگور اینکه ما به دنبال ارسال کمک‌های انسان‌دوستانه هستیم را گرفته است و در عمل اتفاق مهمی رخ نمی‌دهد.

امیرعبداللهیان ادامه داد: ما از وزیر خارجه آمریکا نقل قول‌هایی را شنیدیم که گفته ما به دنبال این هستیم که روزانه ۵۰۰ کامیون کمک به داخل غزه وارد شود، اما با پیگیری‌هایی که به عمل آمده روزانه ۲۵ یا حداکثر ۴۰ کامیون وارد غزه می‌شود که سه چهارم آن هم آب است و فاقد دارو، غذا و نیازهای اساسی مردم غزه است.

وزیر امور خارجه ادامه داد: امیدوارم در رایزنی‌هایی که در این سفر داریم با توجه به نگاه خوب دبیرکل سازمان ملل و همکاران‌شان بتوانیم ارسال گسترده کمک‌های انسان‌دوستانه به غزه را تسریع کنیم.

وی با اشاره به حضور وزیر خارجه رژیم صهیونیستی در ژنو، گفت: همزمان با سفر بنده، وزیر خارجه رژیم جعلی اسرائیل خودش را شتابان به ژنو رسانده و تعدادی از خانواده‌های اسرای اسرائیلی را با خودش برای مظلوم نمایی به ژنو آورده، این در حالی است که بیش از ۶ هزار اسیر فلسطینی شامل تعداد زیادی زن و کودک در زندان‌های رژیم اشغالگر هستند.

وزیر خارجه بیان کرد: ما از سه هفته پیش در دیداری که با رهبر سیاسی حماس در دوحه داشتیم، آقای هنیه موافقت خود را برای آزادی فوری غیرنظامیانی که نزد حماس هستند اعلام کرد اما در گفت‌وگوها و تبادل پیام‌ها و تلاش‌هایی که برای توقف جنگ در منطقه جریان دارد، طرف اسرائیلی تاکنون شرایطی را که به آزادی این اسرا و غیرنظامیانی که در غزه هستند، سرعت ببخشد، نپذیرفته است بلکه بر عکس این رژیم تلاش دارد که به این بهانه، جنگ، کشتار و نسل‌کشی را در غزه ادامه دهد.

",politics,
427,"
به گزارش خبرگزاری مهر، اولین دور گفت‌وگوهای دو جانبه معاونین وزرای خارجه جمهوری اسلامی ایران و فدراسیون روسیه صبح امروز به میزبانی صفری معاون دیپلماسی اقتصادی وزیر خارجه کشورمان برگزار شد.

طی این مذاکرات سرگئی ریابکوف معاون وزیر خارجه روسیه و فرستاده ویژه این کشور در امور بریکس پس از تبریک عضویت کشورمان در این گروه، به آغاز ریاست دوره‌ای روسیه از ابتدای ژانویه ۲۰۲۴ اشاره نمود و اولویت‌های روسیه در خصوص بریکس را در دوران ریاست کشورش بر این سازمان تشریح کرد. مقام روس همچنین گزارشی مشروح از سوابق و پیشینه اقدامات بریکس را ارائه نمود.

صفری نیز در این دیدار حوزه فعالیت‌های بریکس را بسیار گسترده و متنوع توصیف کرد.

طرف ایرانی همچنین عزم جدی کشورمان برای حضور فعال در این گروه را بیان کرد و گفت: وزارت امور خارجه ایران نهایت تلاش خود را در ایفای نقشی مؤثر و سازنده در بریکس به کار خواهد بست.

در این دور از مذاکرات در خصوص فعالیت‌های بریکس در زمینه‌های اقتصادی، مالی، تجارت، انرژی، حمل و نقل، پارلمانی، کشاورزی، فن آوری های نوین، علمی – پژوهشی، بهداشت، فنآوری اطلاعات، محیط زیست، هوا – فضا، ورزشی، فرهنگی، جوانان و همچنین توسعه بریکس در آینده مذاکره و تبادل نظر شد.

",politics,
428,"
به گزارش خبرگزاری مهر، حسین امیر عبداللهیان وزیر امور خارجه کشورمان که به منظور دیدار و گفت‌وگو با مقامات سازمان ملل متحد و صلیب سرخ جهانی در ارتباط با مسئله فلسطین بویژه پیگیری موضوع رفع محاصره و ارسال کمک‌های انسان‌دوستانه برای مردم مظلوم غزه به ژنو سفر کرده است، با مارتین گریفیتس، معاون دبیر کل سازمان ملل در امور بشردوستانه و رئیس بخش امدادرسانی این سازمان دیدار و گفت‌وگو کرد.

امیر عبداللهیان با اشاره به تحولات اسفناک انسانی در غزه در نتیجه حملات رژیم صهیونیستی، گفت: متأسفانه دامنه حملات رژیم صهیونیستی به غزه در حال گسترش است و لازم است برای توقف حملات رژیم صهیونیستی اقدامات فوری و مؤثر صورت گیرد.

وی با اشاره به دیدارهای خود با مقامات حماس و دولت قطر در دوحه، گفت: حماس برای اقدام در خصوص اسرای غیرنظامی آمادگی دارد و چنانچه رژیم اسرائیل دست از نسل کشی در غزه بردارد، گروه‌های مقاومت نیز دست از حمله متقابل بر خواهند داشت.

امیر عبداللهیان گفت: ادامه این شرایط قابل تحمل نیست و لازم است حملات رژیم صهیونیستی و نیز تلاش رژیم برای کوچاندن مردم غزه فوراً متوقف شود.

وی بر ضرورت ارسال فوری کمک‌های انسان دوستانه به اندازه کافی تاکید کرد و گفت حملات رژیم صهیونیستی به مردم و شهروندان غزه انتقام جویانه است و هیچ شانسی برای پیروزی رژیم صهیونیستی در جنگ وجود ندارد و صرفاً هزینه‌های دولت آمریکا بعنوان بزرگترین حامی رژیم صهیونیستی و مسئول تداوم جنگ را افزایش می‌دهد، فلذا لازم است تلاش‌ها بر آتش بس و توقف فوری جنگ متمرکز شود.

امیر عبداللهیان به نشست اخیر سران سازمان همکاری اسلامی در ریاض اشاره کرد و گفت در چارچوب کارگروه ایجاد شده در این نشست، آماده‌ایم برای تحقق اهداف نشست ریاض برای کمک به مردم غزه و کارگروه ایجاد شده، هرگونه کمک لازم را انجام دهیم.

امیر عبداللهیان گفت برخلاف ادعای طرف آمریکایی، میزان ارسال کمک‌های انسانی به غزه بسیار ناچیز و در حد صفر است و لازم است سازمان ملل در این زمینه بطور فوری و جدی اقدام نماید.

امیر عبداللهیان خواستار مدیریت قوی و فوری سازمان ملل برای رفع کامل انسداد مرز رفح و ارسال کمک‌های انسان‌دوستانه به غزه شد.

وزیر امور خارجه کشورمان گفت برای تحقق صلح و امنیت در منطقه سازمان ملل می‌تواند روی ظرفیت جمهوری اسلامی ایران حساب باز کند.

مارتین گریفیتس نیز ضمن ابراز خرسندی از این دیدار، به تبیین تلاش‌های سازمان ملل، دبیرکل این سازمان و شخص خود در ارتباط با موضوعات انسانی، ارسال کمک‌های انسان‌دوستانه به غزه و مسئله اسرا پرداخت.

وی مسئله اسرا را مهم خواند و بر ضرورت یافتن راه حلی برای این موضوع تاکید کرد. گریفیتس همچنین تأمین نیازهای اساسی مردم در غزه بویژه مسئله سوخت را مهم دانست.

وی همچنین نسبت به وضعیت وحشتناک بیمارستان شفا ابراز نگرانی کرد و آن را یک تراژدی توصیف کرد.

گریفیتس افزود نگرانی بزرگ‌تر مرتبط با افزایش دامنه جنگ در غزه است. وی از تلاش‌های جمهوری اسلامی ایران برای جلوگیری از گسترش دامنه جنگ در منطقه قدردانی کرد و بر ضرورت تقویت تلاش‌ها برای توقف جنگ و پایان دادن به شرایط نگران کننده جاری تاکید کرد.

",politics,
429,"
به گزارش خبرگزاری مهر، سید عباس موسوی سفیر ایران در آذربایجان در ایکس نوشت: موضع اصولی جمهوری اسلامی ایران همواره تعلق قره باغ به جمهوری آذربایجان بوده و از احیای تمامیت ارضی و اعاده حاکمیت جمهوری آذربایجان بر قره باغ استقبال می‌نماید.

سفیر ایران در آذربایجان گفت: تأمین امنیت و حقوق ارامنه ساکن در قره باغ تنها در چارچوب حاکمیت و قوانین جمهوری آذربایجان معنا می‌یابد.

",politics,
430,"
به گزارش خبرگزاری مهر، سردار اسماعیل احمدی‌مقدم رئیس دانشگاه عالی دفاع ملی صبح امروز (چهارشنبه) در آئین رونمایی از کتاب حکمت و فقه حکمرانی که در مدرسه عالی حکمرانی شهید بهشتی برگزار شد، اظهار داشت: ما در گام‌های فرایند انقلاب اسلامی به جامعه اسلامی رسیدیم و مطابق فرمایشات رهبر معظم انقلاب اسلامی هنوز به مرحله دولت اسلامی نرسیده‌ایم.

سردار احمدی‌مقدم افزود: در جامعه اسلامی حفظ اصل حکومت، مقدم بر احکام است؛ یعنی حاکم اسلامی می‌تواند احکام را هم تعطیل کند؛ به‌عنوان مثال در واقعه کشتار حجاج در مکه به دست رژیم سعودی، تا مدتی اعزام حجاج از سوی کشورمان تعطیل شد؛ امام خمینی (ره) معتقد بودند که ولایت فقیه در طول ولایت انبیا نیست، بلکه عین ولایت انبیا و ائمه معصومین (ع) است.

وی با بیان اینکه موضوع مورد اشاره نظریه‌ای است که در مذهب شیعه وجود دارد، گفت: وظایف قطعی حکومت از منظر رهبر معظم انقلاب اسلامی، اقامه نماز، پرداخت زکات و اقامه امر به معروف و نهی از منکر هستند؛ به عبارت دیگر تفاوت اندیشه ما با اندیشه اومانیسم و سکولاریسم در این است که آن‌ها اداره جامعه را برای حیات مادی بشر می‌خواهند و برای حکومت وظیفه‌ای قائل نیستند.

رئیس دانشگاه عالی دفاع ملی ادامه داد: اگر نگوییم آن‌ها منکر این موضوع هستند یا در آن تشکیک می‌کنند، حداقل این است که می‌گویند «آسمان برای کلیسا و زمین برای قیصر»؛ یعنی امور زمینی و مادی را حکومت اداره می‌کند و کاری به امور معنوی، آسمانی، معاد و… ندارد؛ در حالی‌که مطابق قرآن، حکومت معبر دنیا برای رسیدن به مقصد «انا لله و انا الیه راجعون» است.

سردار احمدی‌مقدم اضافه کرد: لذا حکومت اسلامی به جز کارکردهای اولیه، در اصل وظیفه دارد که مردم را به نقطه بهتری برساند و این مسیر کمال یک مسیر دائمی است که نهایتاً باید بتواند جامعه را به آن مطلوب «انا الیه راجعون» برساند.

وی گفت: برخی‌ها معتقدند در حکمرانی باید از ادبیاتی که در جهان وجود دارد، استفاده کنیم که در این رابطه اگر فرض کنیم مبنای انحرافی نداشته باشد، اما اساس و پایه آن بر مبنای سکولاریسم و نگاه تک‌بعدی مادی به انسان و جامعه بشری است و به فطرت انسان هم نگاه غریزی حیوانی دارد؛ پس وقتی مبانی ما با آن‌ها متفاوت است، چگونه نحوه فقه یا بایدها و نبایدها، دستورالعمل‌ها و شیوه‌های حکومتی‌مان می‌تواند یکسان باشد.

رئیس دانشگاه عالی دفاع ملی عنوان کرد: رهبر معظم انقلاب اسلامی فرمودند زمانی که انقلاب شد، یک نگاه تقلیل‌گرایانه و سهل‌انگارانه به حکومت داشتیم؛ در صورتی که حکومت، مقوله بسیار پیچیده و سختی است. یک زمانی دوستان ما مقابل دانشگاه تهران جمع شدند که چرا دانشگاه، اسلامی نیست به همین جهت پلاکاردی نصب کردند و گفتند امروز می‌رویم، ولی فردا که آمدیم، اینجا باید اسلامی شده باشد.

سردار احمدی‌مقدم اظهار داشت: ۴۵ سال از عمر انقلاب گذشته و همچنان به مقصد اسلامی بودن دانشگاه‌ها نرسیده‌ایم؛ البته نه اینکه کاری نشده، ولی با مقصد اصلی انقلاب اسلامی که محصولاتش باید مطابق با اهداف عالیه اسلام باشد، فاصله داریم.

وی افزود: مدرسه عالی حکمرانی شهید بهشتی یکی از ابزارهای رسیدن به مرحله دولت اسلامی است؛ زیرا دولت اسلامی نیاز به نظریه، مبنا، مکتب، روش، دستورالعمل، آیین‌نامه و سازوکار دارد که این‌ها هم امر ساده‌ای نیست.

رئیس دانشگاه عالی دفاع ملی اضافه کرد: این مدرسه هدف بزرگی را به سوی تمدن اسلامی تعقیب می‌کند؛ لذا می‌توان گفت محتوا و استاد دو رکن اصلی این مدرسه برای تحقق هدفِ پیش‌بینی شده است.

",politics,
431,"
به گزارش خبرگزاری مهر، احمد مؤمنی راد دبیر هیأت عالی گزینش کشور در افتتاحیه همایش مدیران هسته‌های گزینش تابعه وزارت کشور، گزینش را از یادگارهای رهبر کبیر انقلاب اسلامی عنوان کرد و با اشاره به عنایت ویژه رهبر معظم انقلاب اسلامی به این موضوع اظهار کرد: ساختار و تشکیلات هسته‌های گزینش در سراسر کشور باید متحول شود تا به جایگاه شایسته نظام اسلامی برسیم.

وی با اشاره به مشکلاتی که هسته‌های گزینش با آن مواجه بوده‌اند از جمله بی مهری‌های انجام شده در برخی دولت‌ها نسبت به این تشکیلات افزود: باید از فناوری روز برای رسیدن به اهداف استفاده کنیم و در این راستا در سال جاری برای نخستین بار هسته‌های گزینش از فضای مجازی استفاده کردند.

دبیر هیأت عالی گزینش کشور با تاکید بر اینکه برای احراز صلاحیت سرمایه‌های انسانی باید تنها به روش‌های سنتی متکی نبود، ادامه داد: باید در معیارها و ضوابط گزینش تحول ایجاد کرد و با توجه به تغییرها در سبک زندگی باید گزینشگران به گونه‌ای عمل کنند تا از همه فناوری‌های روز و پیشرفت‌های علمی بهره گرفته شود.

مؤمنی راد با اشاره به اینکه احراز صلاحیت منابع انسانی کاری سخت و پیچیده و پر مسؤولیت است، گفت: آموزه‌های دینی به ما همواره متذکر می‌شوند که انسان، محور پیشرفت در همه امور است.

وی گزینشگران را به رسیدن به بصیرت قلبی و خودسازی در راستای انجام وظیفه فراخواند و گفت: باید مردم در رابطه با کار گزینش اقناع شوند و اعتماد عمومی مورد توجه قرار گیرد.

میکائیل راسخی، معاون وزیر و دبیر هیأت مرکزی گزینش وزارت کشور نیز در سخنانی هدف از برگزاری این همایش را توجه به سرمایه‌های انسانی، بهره گیری از تجربیات و رسیدن به هدف سلامت اداری و ارتقای بهره وری عنوان کرد.

وی با اشاره به رهنمودهای وزیر کشور و تعریف چهار کار ویژه تحت عنوان "" تبسم "" (تحول - بهره وری - سلامت اداری و مردمی سازی دولت) گفت: یکی از محورهای کار ویژه آموزش و بهره وری هسته‌های گزینش در جهت ارتقا سلامت اداری است.

معاون توسعه مدیریت و منابع وزارت کشور، مدیریت دانش را در هسته‌های گزینش با اهمیت خواند و گفت: مدیریت دانش در سطح کشور و تمام سطوح استانداری‌ها اجراشده و بر اساس سامانه طراحی شده نخستین پودمان در این راستا در استان کهگیلویه و بویراحمد برگزار شد.

راسخی در ادامه به برنامه ریزی راهبردی در راستای وظایف خطیر هسته‌های گزینش اشاره کرد و گفت: استفاده از فناوری در بستر هوشمند از اهمیت زیادی برخوردار است و باید مردمی سازی امور در این راستا مورد توجه قرار گیرد.

وی افزود: در حوزه آموزش در دو سال اخیر و توسط هیأت مرکزی گزینش وزارت کشور ۵۳ دوره برگزار شده که ۱۵۴۲ نفر در آن شرکت داشته‌اند.

در نوبت صبح این همایش تعدادی از مدیران هسته‌های گزینش دستگاه‌های تابعه وزارت کشور پیشنهاداتی در راستای ارتقا جایگاه این مرکز در استان‌ها، تغییر در ساختار هسته‌های گزینش و توجه به منابع انسانی ارائه کردند.

",politics,
432,"
به گزارش خبرگزاری مهر، حجت الاسلام سید ابراهیم رئیسی در جلسه امروز چهارشنبه هیأت دولت با اشاره به گزارش رئیس بانک مرکزی درباره رشد اقتصادی در بخش‌های مختلف، بر تلاش بیشتر دولتمردان و اقدامات تحول‌گرایانه برای ارتقا شاخص‌های رشد اقتصادی تاکید کرد.

رئیس جمهور همچنین معاون اول را مکلف کرد با برگزاری جلسات تخصصی راهکارهای افزایش رشد اقتصادی در بخش صنعت و معدن و خدمات، را بررسی و ارائه کند.

رئیسی در ادامه قانون‌گرایی، پیگیری حقوق مردم و مبارزه با فساد را از جمله اصول اساسی دولت برشمرد و با ضروری دانستن استمرار کنترل و نظارت از سوی دستگاه‌های نظارتی در تداوم اعتماد به دستگاه‌های اداری و اجرایی، بر این نکته نیز تأکید کرد که اعمال این نظارت‌ها به گونه‌ای نباشد که منجر به تضعیف روحیه جسارت و شجاعت مدیران شود.

رئیس جمهور همچنین ضمن تبریک هفته «کتاب، کتابخوانی و کتابدار»، به رشد ۱۱ درصدی چاپ و ۵۷ درصدی فروش کتاب در دولت مردمی اشاره کرد و با تقدیر از اهتمام دست‌اندرکاران این حوزه به ترویج و نشر کتاب و کتابخوانی، بر ضرورت تقویت کتابخانه‌های محلی، شهری و استانی تأکید کرد.

رئیسی نقش هنر و قالب‌های هنری نظیر کتاب، فیلم، تئاتر و مستندسازی در به تصویر کشیدن صحنه‌های سفید و نورانی مقاومت فلسطین و چهره کریه و ظلمانی جنایتکاران صهیونیستی و حامیان آنها را بسیار مؤثر دانست و تصریح کرد: سکوت نهادهای بین‌المللی و حمایت آمریکا و کشورهای غربی از جنایات هولناک صهیونیست‌ها در غزه افسانه حقوق بشر مورد ادعایی غرب را فرو ریخت و یقیناً خون‌های به ناحق ریخته شدن مردم مظلوم فلسطین زمینه‌ساز نظم عادلانه جهانی و از بین رفتن نظام ظالمانه فعلی خواهد شد.

",politics,
433,"
به گزارش خبرگزاری مهر، امیر محمدرضا آشتیانی وزیر دفاع و پشتیبانی نیروهای مسلح در حاشیه جلسه هیئت دولت در پاسخ به سوالی درباره مصوبه مجلس پیرامون کاهش مدت خدمت سربازی عنوان کرد: در این زمینه مسئولیت با ستادکل نیروهای مسلح است و این موضوع باید با ستادکل هماهنگ شود.

گفتنی است، اخیراً مجلس شورای اسلامی در جریان بررسی لایحه برنامه هفتم توسعه کاهش مدت خدمت سربازی به ۱۲ ماه را تصویب کرد.

",politics,
434,"
به گزارش خبرگزاری مهر، محمود ادیب سفیر ایران در گرجستان، اظهار داشت: دروغگویی، خیانت و عهدشکنی در ذات رژیم صهیونیستی است حتی گرجستان هم از خیانت‌های اسرائیل در امان نبوده است. یکی از عواملی که اشغال سرزمین‌های گرجی در جنگ سال ۲۰۰۸ را تسهیل کرد، خیانت اسرائیل به گرجستان بود. آنها کدهای پهپادهایی که گرجستان برای دفاع از سرزمین خود خریداری کرده بود را به طرف مقابل گرجستان تحویل دادند و مسیر را برای از دست رفتن بخشی از خاک گرجستان هموار کردند. آیا چنین رژیمی می‌تواند شریک قابل اعتمادی باشد؟

وی ادامه داد: رژیم اسرائیل در هر ۱۰ دقیقه ۱ کودک را می‌کشد.

سفیر ایران در گرجستان افزود: اجلاس ۳+۳ نیز با شعار «نوبت صلح» در تهران برگزار شد. این بدان معنی است که دیگر باید دشمنی‌ها و ناراحتی‌ها کنار گذاشته شود و نوبت صلح و دوستی و همکاری است.

وی تصریح کرد: روابط ما و گرجستان دیرینه و دوستانه است. هم مردم و هم دولت‌های ما روابط خوبی با یکدیگر دارند و اشتراکات‌مان فراوان است.

ادیب عنوان کرد: عهدشکنی‌های اسرائیل در توافق اسلو و بی توجهی آن به بیش از ۱۴۰ قطعنامه سازمان ملل تنها بخشی از عهدشکنی‌های اسرائیل است. شورای امنیت و مجمع عمومی سازمان ملل از همان ابتدا، اسرائیل را به عنوان قدرت اشغالگر شناسایی کرده‌اند.

سفیر ایران در گرجستان با بیان اینکه آپارتاید در ذات رژیم اسرائیل است، مطرح کرد: قطعنامه ۳۳۷۹ مجمع عمومی سازمان ملل به صراحت می‌گوید که صهیونیسم یکی از اشکال نژادپرستی است.

ادیب گفت: صهیونیست‌ها در چند هفته گذشته بیش از ۱۰ هزار و ۵۰۰ نفر را در غزه کشته و بیش از ۳۰ هزار نفر را زخمی کرده‌اند که بیش از ۷۵ درصد آنان زنان و کودکان هستند.

وی ادامه داد: نقض حقوق بشر، نسل زدایی و پاکسازی قومی و کشتار غیر نظامیان از جمله مصادیق جنایات این رژیم اشغالگر است. آمریکا همواره یا خود علت اصلی وقوع جنگ‌ها بوده و یا بخشی از جنگ‌ها و منازعات بوده است.

سفیر ایران در گرجستان گفت: از لحظه بروز این اتفاق جدید وزیر خارجه ما لحظه‌ای برای برقراری صلح و پیگیری اجرای آتش بس درنگ نکرده است. رئیس جمهوری اسلامی ایران نیز با اغلب سران دنیا تماس داشته و یا پیام ارسال کرده است که از ریختن خون بی گناهان جلوگیری شود.

",politics,
435,"
به گزارش خبرنگار مهر، جواد اوجی وزیر نفت در حاشیه جلسه هیأت دولت در جمع خبرنگاران و در پاسخ به سوال خبرنگار مهر در خصوص شرایط قراردادها و تعاملات گازی ایران با ترکمنستان در آستانه زمستان، گفت: خوشبختانه قرارداد سوآپ گازی کشورمان با ترکمنستان برقرار است و برای عقد یک قرارداد گازی بزرگ‌تر با این کشور در حال مذاکره هستیم و امیدواریم به نتیجه برسد.

وی در خصوص موضوع آلودگی هوا، اظهار داشت: خوشبختانه وزارت نفت در دولت سیزدهم کار کیفی‌سازی فرآورده‌های نفتی در پالایشگاه‌ها جاری را شروع کرده و آن را انجام می‌دهیم. در این خصوص یکی دو ماه پیش بود که در اصفهان با حضور رئیس جمهور واحد تولید روزانه ۲۰ میلیون لیتر گازوئیل یورو پنج را به بهره‌برداری رساندیم.

وی تاکید کرد: در سایر پالایشگاه‌های کشور هم بحث کیفی‌سازی را به صورت جدی پیگیری می‌کنیم، هر چند محصولات پالایشگاه‌های ما استاندارد است اما در تلاش برای افزایش سقف این استانداردها هستیم.

در حال تکمیل

",politics,
436,"
به گزارش خبرگزاری‬ مهر، ‬حجت‬ الاسلام‬ سید ابراهیم رئیسی در پیامی به مناسبت هفته «کتاب، کتاب‏خوانی و کتابدار» با تاکید بر ضرورت تبدیل فضیلت کتابخوانی به یک پویش فراگیر و ملی، رشد بیش از ۱۰ برابری تعداد کتابخانه‌های عمومی بعد از پیروزی انقلاب اسلامی، در کنار تجهیز فضای کتابخانه‏‌ها را زمینه‌ساز ارائه خدمات متنوع کتاب‌محور به گروه‌های مختلف اجتماعی در کشور دانست و از مسئولان امر خواست در ادامه این مسیر، برای بهبود خدمات با نگاه به تنوع فرهنگی کشور و نیازهای مردم همچنان به تلاش‌های خود ادامه دهند.

متن پیام رئیس جمهور به این شرح است:

بسم‌الله الرحمن الرحیم

«ن والقلم و مایسطرون»

هفته و روز «کتاب، کتاب‏خوانی و کتابدار» را به همه کسانی که دل در گرو کتاب و کتاب‌خوانی داشته و سهمی در اعتلای فرهنگ مکتوب ایران اسلامی دارند، صمیمانه تبریک می‏‌گویم.

بی‌تردید کتاب از زیباترین و مهم‌ترین جلوه‌های فرهنگ بشری است. شکوه این ارزش را باید در تابش آیات نورانی «اَلَّذی عَلَّمَ بِالقَلَم» و «ن والقلم و مایسطرون» جست‌وجو کنیم که به قلم و کتاب و آنچه که از اندیشه می‌‏تراود، اهمیت حیاتی قائل است. خداوند متعال به قلم و حرمتش سوگند یاد کرده و معجزه جاوید آخرین سفیر سعادت بشری را کتاب قرار داده است.

تأکیدات پیوسته مقام معظّم رهبری (مدظله‌العالی) برای ترویج کتاب و کتاب‌خوانی و تشبیه «فرهنگ» به «فضایی که در آن تنفس می‌کنیم»، نقشه راه مهمی را ترسیم کرده است که امیدوارم با همیاری همه دست‌‏اندرکاران، روزبه‏روز به تحقق آن نزدیک‌تر شویم تا فضیلت کتابخوانی به یک پویش فراگیر و ضرورت ملی تبدیل شود.

حوزه نشر به‌عنوان یکی از مهم‌ترین حوزه‌های فرهنگی که با آگاهی و دانش جامعه ارتباط مستقیم دارد، نیازمند فضای آرام است؛ عرصه‌ای که هرچه بیشتر مورد توجه قرار گیرد به همان میزان شاهد شکوفایی و رشد فرهنگی جامعه خواهیم بود. دولت مردمی برای پویایی حوزه فرهنگ و نشر، از ابتدای کار، نگاه تحولی به حوزه عمومیِ فرهنگ داشته است. ما عمیقاً بر این باوریم که فرهنگ عمومی در زمینه ارزش‌ها، عقاید و هنجارها، باید اساس برنامه‌ها و اقدامات دستگاه‌های فرهنگی باشد و همه آموزش‌ها و پژوهش‌ها در این مسیر قرار بگیرد. در این صورت است که شخصیت جوانان و نوجوانان عزیز ما، به‌عنوان سرمایه‌های بالقوّه فرهنگی، ادبی، هنری و علمی، شکل گرفته و به فعلیّت می‌رسد.

امروز در میان تمامی ظرفیت‌های فرهنگی جمهوری اسلامی ایران، کتابخانه‌های عمومی جایگاه ممتازی دارند. رشد بیش از ۱۰ برابری تعداد کتابخانه‌های عمومی بعد از پیروزی انقلاب اسلامی، در کنار تجهیز فضای کتابخانه‌‏ها، منجر به ارائه خدمات متنوع کتاب‌محور به گروه‌های مختلف اجتماعی در کشور شده است. لازم است مسئولان امر در ادامه این مسیر، برای بهبود خدمات با نگاه به تنوع فرهنگی کشور و نیازهای مردم همچنان به تلاش‌های خود ادامه دهند. دولت نیز دسترسی عادلانه آحاد مردم به خدمات کتابخانه‌های عمومی را حق آنها می‌داند و برای احقاق آن از هیچ تلاشی دریغ نخواهد کرد.

خوشبختانه اکنون انگیزه و شور خدمت‌رسانیِ فرهنگی در میان مسئولان و دستگاه‌های حوزه فرهنگ و کتابخانه‌های عمومی بیش از گذشته وجود دارد و کوشش‌های صادقانه آنان شایسته قدردانی است. از سایر ارکان فرهنگی کشور و دست‏اندرکاران و علاقه‌‏‏مندان این حوزه نیز می‌خواهم که با حضور همدلانه خود، بر این پویایی بیفزایند.

این‌جانب با قدردانی از برگزارکنندگان و شرکت‏‌کنندگان در این مراسم فرهنگی ارزشمند، توفیقات روزافزون همه دست‏‌اندرکاران حوزه کتاب و کتابخوانی را از درگاه خداوند متعال مسئلت دارم.

",politics,
437,"
به گزارش خبرگزاری مهر، علی بهادری جهرمی در حاشیه جلسه هیئت دولت، اظهار داشت: در جلسه هیئت دولت، وزیر فرهنگ و ارشاد گزارشی از حمایت دولت در حوزه کتاب و اقداماتی که در این حوزه انجام شده است، ارائه داد.

وی ادامه داد: ادامه بررسی لایحه بودجه سال بعد در جلسه هیئت دولت انجام شد و تقریباً دور اول بررسی متون پیشنهادی سازمان برنامه و بودجه به پایان رسید. پیش‌بینی این است که در یکی دو جلسه آینده، سند بودجه نهایی شود.

سخنگوی دولت افزود: در جلسه امروز گزارشی هم از سوی معاونت علمی ریاست جمهوری درباره میزان حمایت از نخبگان و شرکت‌های دانش بینان ارائه شد که وزارت نفت رتبه اول در این حمایت‌ها را به دست آورده است و وزارت نیرو هم رتبه دوم را کسب کرد.

",politics,
438,"
به گزارش خبرگزاری مهر، پیمان جبلی در حاشیه جلسه هیئت دولت، در جمع خبرنگاران با اشاره به طراحی کانال‌های تلویزیونی برای حوزه‌های انتخابیه، اظهار داشت: صداوسیما در حال طراحی ۲۰۰ کانال تلویزیونی برای حوزه‌های انتخاباتی است که علاوه بر شبکه‌های استانی، ۲۰۰ شبکه برای حوزه‌های انتخاباتی راه‌اندازی شود.

رئیس رسانه ملی افزود: با توجه به اصلاح قانون انتخابات مجلس شورای اسلامی، این اجازه به صداوسیما داده شده تا از ظرفیت خود برای تبلیغات داوطلبان مجلس شورای اسلامی استفاده کند.

جبلی گفت: در درازمدت به دنبال تولید برنامه‌های جذاب و فراگیر درباره فلسطین هستیم و در این زمینه برنامه‌های متعددی وجود دارد که دوستان ما در تلاش هستند اقدامات لازم را انجام دهند.

",politics,
439,"
به گزارش خبرنگار مهر، سید احسان خاندوزی وزیر امور اقتصاد و دارایی، در حاشیه جلسه هیأت دولت و در جمع خبرنگاران گفت: در ۸ ماه ابتدای امسال نسبت به دوره مشابه سال گذشته تعداد بخشنامه‌های گمرک و سازمان‌های مرتبط با حوزه تجارت خارجی ۵۵ درصد کاهش یافت.

وزیر اقتصاد گفت: هم‌چنین در حوزه استعلامات گمرکی متوسط زمانی به ۶ روز کاهش یافت. این مسیر را ادامه خواهیم داد و این اقدامات ادامه می‌یابد تا رکورد کاهش مقررات در حوزه تجارت خارجی کشور را شکست دهیم.

خاندوزی با اشاره به اقدامات انجام شده برای دسترسی به منابع ارزی خارج از کشور اظهار داشت: از ظرفیت شرکای کشورهای همسایه برای انتقال ارز استفاده و برخی از مشکلات هم برای تبادل ارز رفع شده است.

وزیر امور اقتصادی و دارایی بیان داشت: با این اقدامات دسترسی به منابع ارزی خارج از کشور انجام شده است.

خاندوزی تصریح کرد: یکی از دستور کارهای ۲ سال اخیر استفاده از ظرفیت اقتصادی ارتباط با کشورهای همسایه و هم‌سو و شرکای راهبردی است تا بتوانیم بخشی از اثرات تحریمی انتقال ارز و تسهیلات در شبکه بین‌المللی بانکی را حل کنیم.

وی افزود: در بسیاری از موارد ارزهایی که در کشورهای همسایه بلوکه شده بود، توانستیم به آن دسترسی یابیم و در برخی موارد این امر اجرایی شده است.

خاندوزی به همکاری با بانک توسعه اسلامی در جده اشاره کرد و گفت: این اقدام کمک می‌کند تا افراد سرمایه گذار و تجار دو کشور با یکدیگر همکاری کنند.

وزیر امور اقتصادی و دارایی یادآورشد: در عربستان نیز تعاملات برای تسریع در ارز حجاج بهبود یافته تا حجاج و سرمایه گذاران نسبت به مسائل ارزی اقدام کرده و مشکلی در این حوزه نداشته باشند.

وزیر اقتصاد درباره پرداخت تسهیلات خرد گفت: اگر چه عدد پرداختی امسال با سال ۱۴۰۱ به شکل معناداری بیشتر است اما با توجه به سیاست‌های کنترل سقف ترازنامه بانک‌ها همچنان بسیاری از مردم در صف دریافت تسهیلات خرد باقی مانده اند که نیازمند اتخاذ تصمیمی در چهار ماه پایانی سال است که در شورای پول و اعتبار چاره اندیشی خواهد شد.

خاندوزی گفت: ۳۵ هزار میلیارد تومان افزایش سرمایه در سال گذشته و ۵۰ هزار میلیارد تومان افزایش اعتبار بانک‌های دولتی در سال جاری دو گام مهم دولت سیزدهم برای توانمند شدن بانک‌ها است.

",politics,
440,"
به گزارش خبرنگار مهر، عیسی زارع پور در حاشیه هیات دولت در پاسخ به سوالی در خصوص تخلف یک پیام رسانه داخلی اظهار کرد: در دولت سیزدهم حمایت تمام قد را از سکوهای داخلی داشته و دارد اما این به این معنا نیست که از کسی از این حمایت‌ها سو استفاده بکند.

وی ادامه داد: طبق مصوبات شورای عالی فضای مجازی و مصوبات کمیسیون تنظیم مقررات ترافیک مصرفی سکوهای داخلی باید یک دوم ترافیک بین الملل باشد. ترافیک تمامی پیام رسان‌های اجتماعی داخلی باید یک سوم باشد.

وزیر ارتباطات افزود: هر سکوی داخلی که حقوق مردم را نقض بکند با او برخورد می‌کنیم؛ حقوق و اعتماد مردم خط قرمز ماست. خدشه دار شدن اعتماد و حقوق مردم داخلی و خارجی ندارد، برخورد لازم صورت می‌گیرد.

",politics,
441,"
به گزارش خبرنگار مهر، محمد اسلامی رئیس سازمان انرژی اتمی در حاشیه جلسه هیأت دولت و در جمع خبرنگاران از هدف‌گذاری برای تولید برق اتمی ۲۰ هزار مگاوات خبر داد و گفت: این موضوع هم قانون است و هم تاکید مقام معظم رهبری و در سند جامع توسعه سازمان انرژی اتمی نیز آمده است.



",politics,
442,"
به گزارش خبرگزاری مهر، دیمیتری کالتسوف سفیر بلاروس در تهران، با ابوالفضل عمویی رئیس گروه دوستی پارلمانی جمهوری اسلامی ایران و جمهوری بلاروس دیدار و گفت‌وگو کرد.

عمویی در ابتدای این دیدار ضمن اشاره به سطح مطلوب مناسبات ایران و بلاروس، گفت: روابط دو کشور طی دو سال اخیر روند رو به رشدی داشته است. شایسته است از حداکثر زمینه‌های ممکن در توسعه همه‌جانبه همکاری‌ها و فعال‌سازی ظرفیت‌های موجود بهره‌برداری شود.

رئیس گروه دوستی پارلمانی ایران و بلاروس بیان کرد: روابط گروه‌های دوستی پارلمانی دو کشور بسیار خوب ارزیابی می‌شود و می‌توان از ظرفیت‌های پارلمانی جهت توسعه مناسبات در زمینه‌های دیگر و رفع موانع در روابط استفاده کرد.

وی بر لزوم برقراری روابط میان رؤسای کمیسیون‌های سیاست خارجی و روابط بین‌الملل مجالس دو کشور تأکید کرد و افزود: تحولات سیاسی منطقه از بحران اوکراین تا مسائل آسیای میانه تا بحران غم‌انگیز غزه، نیازمند رایزنی و همکاری بخش‌های مختلف مجالس دو کشور بوده و همکاری برای حل و فصل و نقش‌آفرینی جمعی مؤثر و مثبت در اینگونه بحران‌های منطقه‌ای در سطح نهادهای مردمی و به‌خصوص پارلمان‌ها لازم است.

دیمیتری کالتسوف سفیر بلاروس در تهران در این دیدار، سفر محمد مخبر، معاون رئیس جمهور به بلاروس را موفقیت‌آمیز ارزیابی کرد و گفت: اسناد مهمی در زمینه حقوقی و معاهدات بین دو کشور تأیید شد و در انتظار تصویب در مجلس شورای اسلامی هستیم.

سفیر بلاروس در ایران، روابط گروه‌های دوستی پارلمانی دو کشور را موفق دانست و تاکید کرد: تبادل هیئت‌های پارلمانی موجب گسترش و تحکیم همکاری‌های فی‌مابین می‌شود و کشور بلاروس از این ظرفیت استقبال می‌کند.

",politics,
443,"
به گزارش خبرنگار مهر، انسیه خزعلی معاون رئیس جمهور در امور زنان و خانواده در حاشیه جلسه هیأت دولت در جمع خبرنگاران، اظهار کرد: نسبت به نسل کشی و آپارتاید در غزه شاهد اتفاق نظر کشورهای اسلامی هستیم.

وی ادامه داد: در جده دیدارهای خوبی با دبیرکل سازمان همکاری‌های اسلامی، نخست‌وزیر بنگلادش، وزیر خارجه اندونزی و مسئول حقوق بشر عربستان سعودی داشتیم.

معاون رئیس جمهور در امور زنان و خانواده گفت: همکاری‌های بسیار خوبی در زمینه زنان می‌توانیم رقم بزنیم و نقاط اشتراک بسیار زیادی با کشورهای اسلامی در حوزه زنان و همچنین غزه داریم.

خزعلی افزود: قرار شد در گروهی به عنوان خانواده بسیاری از مسائلی که مرتبط است به بوم خانواده و نوع نگاه بومی در کشورهای اسلامی به خانواده همکاری‌هایی مشترکی داشته باشیم.

وی با اشاره به ارائه آموزش‌هایی برای ۴ سال ابتدای زندگی زوج‌ها، تصریح کرد: چهار سال ابتدایی زوجین برای نوهمسران برنامه‌ای مصوب شده در دو استان به صورت آزمایشی انجام می‌پذیرد و امیدواریم سال آینده گسترش یابد.

معاون رئیس جمهور در امور زنان و خانواده بیان کرد: بسیاری از دانشگاه‌ها اعلام کردند که آمادگی پذیرش دختران فلسطینی و افغانستانی را که شرایط تحصیل برایشان فراهم نیست، دارند.

خزعلی افزود: با بعضی کشورهای اسلامی نیز همکاری‌هایی خواهیم داشت تا هزینه تحصیل این دختران تأمین شود.

",politics,
444,"
به گزارش خبرنگار مهر، علی سلاجقه رئیس سازمان حفاظت از محیط زیست در حاشیه جلسه هیأت دولت در جمع خبرنگاران گفت: در سفر هیأت اقتصادی طالبان به ایران، برای اولین بار طالبان پذیرفت که حقابه ایران رهاسازی شود.

وی ادامه داد: حدود ۱۸۰ روز است که مردم زابل بخاطر وجود گردو غبار مشکلاتی برایشان ایجاد شده است لذا از هیئت طالبانی درخواست کردیم فعلاً آبی جهت مرطوب سازی دریاچه رها گردد تا از ایجاد گردو غبار پیشگیری شود که قرار شد بررسی‌های لازم را با توجه به منابع آبی سدهایشان انجام دهند.

رئیس سازمان حفاظت از محیط زیست با اشاره به تثبیت کانون‌های گردو غبار در افغانستان، گفت: خوشبختانه قول دادند که این موضوع در یک نشست جامع با حضور مسئولان محیط زیست افغانستان در تهران بررسی شود.





",politics,
445,"
به گزارش خبرنگار مهر، سید غزت الله ضرغامی، وزیر میراث فرهنگی، صنایع دستی و گردشگری، در حاشیه جلسه امروز هیأت دولت و در جمع خبرنگاران گفت: رئیس‌جمهور به وزارت صمت دستور دادند که مانعی برای ورود شناورهای تفریحی به کشور نباشد.

وی افزود: اکنون سرمایه گذارانی تمایل دارند که در حوزه گردشگری دریایی فعالیت کنند و با قراردادهای شناورهای تفریحی را به کشور وارد کنند. در کشور وجود شناورهای تفریحی محدودیت داشته و کمبود آن به چشم می‌خورد.

در حال تکمیل...

",politics,
446,"
به گزارش خبرنگار مهر، محمد مهدی اسماعیلی روز چهارشنبه در حاشیه جلسه هیأت دولت در جمع خبرنگاران گفت: در چند کشور همسایه نشست‌هایی برای اصحاب فرهنگ و هنر پیش‌بینی شده است که اتفاق خوبی در راستای همگرایی و انسجام بیشتر خواهد بود.

وی افزود: رئیس جمهور در اجلاس ریاض مصوبه شورای فرهنگی در خصوص نسل کشی کودکان و زنان فلسطینی را به عنوان پیشنهاد برای کل جهان اسلام مطرح کرد، که با استقبال سایر کشورهای عضو در اجلاس مواجه شد.

وزیر فرهنگ و ارشاد اسلامی عنوان کرد: چند هفته فرهنگی در تهران و اصفهان برگزار می‌شود و قرار است ترکمن‌ها به اصفهان بیایند و مورد دیگر برگزاری هفته فرهنگی در قطر است.

وی درباره حاشیه‌های تغییر اسم شب یلدا و چهارشنبه سوری با بیان اینکه با یک بداخلاقی رسانه‌ای مواجه هستیم، اظهار داشت: با این اقدام اساساً مناسبت آخر سال را در تقویم درج کرده ایم و این اقدام در راستای فرهنگسازی و تکریم همسایگان است در مورد شب یلدا نیز عنوان کاملاً حفظ شده و نامگذاری با هدف رسمیت بخشیدن به این دو آئین است.

وی در ادامه با بیان اینکه سفر رئیس جمهور به ازبکستان و تاجیکستان دستاوردهای بسیار خوبی داشت، گفت: بین شهرهای تاریخی ایران و ازبکستان، سمرقند و اصفهان، بخارا و همدان؛ همچنین در مورد در تاجیکستان، بین خجند و یزد، تفاهم‌نامه خواهرخواندگی برقرار شد.

اسماعیلی تاکید کرد: گسترش تعاملات فرهنگ، حضور گسترده ایرانی‌ها، لغو روادید با تاجیکستان از جمله اتفاقات مهمی بود که در این سفر رخ داد و به زودی چندین هفته فرهنگی در ایران و اصفهان خواهیم داشت.

وزیر فرهنگ گفت: ترکمن‌ها به اصفهان می‌آیند و هفته فرهنگی روسیه در دی ماه جاری در تهران برگزار خواهد شد.

",politics,
447,"
به گزارش خبرنگار مهر، سردار غلامرضا سلیمانی رئیس سازمان بسیج مستضعفین در نشست خبری که صبح امروز چهارشنبه در محل سازمان بسیج مستضعفین برگزار شد با گرامی داشت یاد و خاطره شهدا به ویژه شهدای مردم مظلوم غزه، گفت: امسال در شرایطی وارد هفته بسیج می‌شویم که در گوشه‌ای دیگر از جهان مردم مظلوم فلسطین در حال تلاش برای احقاق حقوق خود هستند و توانستند در یک عملیات بسیار پیچیده با عنوان طوفان الاقصی شکست غیرقابل ترمیمی را بر رژیم صهیونیستی تحمیل کنند.

وی ادامه داد: آمریکا تمام قد در کنار رژیم صهیونیستی ایستاده و با تمام توان از این رژیم کودک کش حمایت می‌کند و آنها حتی به کودکان، زنان و افرادی که در بیمارستان هم بودند، رحم نمی‌کنند.

سردار سلیمانی گفت: هفته بسیج یادآور حماسه آفرینی‌های ملت شریف ایران اسلامی در دفاع مقدس است، حرکتی که با فرمان امام خمینی (ره) آغاز شد و امروز هم این حضور مردم امنیت مردم پایه را برای ما ایجاد کرده و امنیت کشور را مثال زدنی کرده است.

سازمان بسیج مستضعفین تصریح کرد: ملت بزرگ ایران اسلامی می‌تواند با تبعیت از ولایت فقیه اهداف بزرگ انقلاب اسلامی را در گام دوم رقم بزند. در این میان بسیج به عنوان بزرگترین تشکیلات مردمی برنامه‌های خود را دنبال می‌کند.

وی افزود: برنامه‌های هفته بسیج با رویکرد جهاد تبیین و امید آفرینی برنامه‌ریزی شده و بر همین اساس برنامه‌های مختلفی طراحی شده که رزمایش ۱۰۰ هزار خدمت بسیج اصناف و اعزام تیم‌های پزشکی به مناطق محروم، اعزام گردهای جهادی به روستاها و آزادی زندانیان از جمله این برنامه‌ها است.

رئیس سازمان بسیج، رونمایی از تولیدات فرهنگی و هنری بسیج، خدمت رسانی به عشایر، گردهمایی هنرمندان استانی و شهرستانی و دیدار با خانواده شهدا را از دیگر برنامه‌های به مناسبت هفته بسیج اعلام کرد و گفت: نمایش ۱۰ ملیونی اقتدار در ۵۴۰ نقطه کشور را در این هفته خواهیم داشت و اقتدار بسیج را در معرض دید عموم قرار می‌دهیم.

وی افزود: افتتاح پروژه‌های اقتصاد مقاومتی، عمرانی و سازندگی، رزمایش جهادگران فاطمی و افتتاح ۱۳۰ مرکز مشاوره از دیگر برنامه‌های به مناسبت هفته بسیج است، همچنین ۱۰۰۰ قلم کالای اساسی به محرومین اهدا و افتتاح و تجهیز ۱۰۰ سالن نمایش بسیج می‌شود.

",politics,
448,"
به گزارش خبرگزاری مهر، بهروز کمالوندی، سخنگو و معاون امور بین‌الملل، حقوقی و مجلس این سازمان درباره برگزاری نمایشگاه دستاوردهای ۲ ساله دولت مردمی در موزه دفاع مقدس استان قم اظهار کرد: در نمایشگاه دستاوردهای ۲ ساله دولت مردمی و در غرفه سازمان انرژی اتمی ایران بخش‌هایی از دستاوردهای صنعت هسته‌ای در یک‌سال گذشته به نمایش گذاشته شده است.

وی افزود: در یک‌سال گذشته از حدود ۱۵۹ دستاورد در حوزه‌های مختلف چرخه سوخت، اکتشاف معادن، رادیو داروها، ترکیبات دوتره، سامانه‌های پرتودهی، پلاسما و دیگر موارد رونمایی کرده‌ایم.  وی با اشاره به گستره وسیع کاربرد فناوری هسته‌ای در صنایع و حوزه‌های گوناگون بیان کرد: اکنون از این امکان برخورداریم که با استفاده از فناوری هسته‌ای و در بخش اکتشاف و به‌وسیله هواپیما، هلیکوپتر و پهپاد تا عمق ۱۵ هزار متری را شناسایی کنیم.  کمالوندی با بیان اینکه استفاده از فناوری هسته‌ای در حوزه سلامت و بهداشت و درمان روند رو به رشدی داشته است؛ گفت: همچنین در حوزه پزشکی شاهد انعقاد قرارداد برای تولید حدود ۶۶ نمونه رادیو دارو با سازمان غذا و دارو وزارت بهداشت هستیم.  معاون سازمان انرژی اتمی ایران تاکید کرد: برخی از رادیو داروهای تشخیصی و درمانی در زمینه تشخیص و درمان بیماری سرطان در کشور تولید شده که کیفیت آن‌ها در حد نمونه‌های جهانی است.  وی تصریح کرد: یکی از دیگر حوزه‌های فعال در صنعت هسته‌ای مربوط به بخش آب سنگین و مشتقات آن است؛ این محصول و مشتقات آن استفاده‌های مختلفی در بخش شیمیایی و دارویی دارد که از آن جمله می‌توان به استفاده از آن‌ها به بخش سلامت و برای تشخیص و درمان بیماری‌ها اشاره کرد.  کمالوندی با بیان اینکه به حتم جنس داروهای آینده بر پایه ایزوتوپ‌های پایدار خواهد بود، افزود: این داروها برخلاف داروهای شیمی درمانی اثر مخرب نخواهند داشت. لازم به ذکر است که آب سنگین تولید شده در ایران و مشتقات آن جزو بهترین نمونه‌هاست که مشتریان فراوانی در اروپا، آسیا، آمریکا و روسیه دارد.  وی ادامه داد: از دیگر دستاوردهای سازمان انرژی اتمی ایران می‌توان به کاربرد پرتوها اشاره کرد زیرا این فناوری نقش فراوانی در حوزه مواد غذایی، کشاورزی، سلامت و بهداشت دارد؛ به عنوان مثال اخیراً یک نمونه شتاب دهنده در کشور تولید و رونمایی شد که به واسطه تحریم‌ها به ما فروخته نمی‌شد و این شرایط سبب شد تا این سامانه را به‌صورت بومی در داخل کشور تولید کنیم و هم اکنون این دستگاه برای صادرات مشتری دارد.

سخنگوی سازمان انرژی اتمی ایران گفت: در نمایشگاه دستاوردهای ۲ ساله دولت مردمی سعی شد تا حداقل دستاوردهای برخی از حوزه‌های مهم صنعت هسته‌ای از جمله رادیو داروها و کاربرد پرتوها که در کشاورزی، بهداشت و سلامت و صنعت نقش داشته و رابطه مستقیمی با زندگی مردم دارد، برای آشنایی مردم به نمایش گذاشته شود.  وی در پایان گفت: این نمایشگاه فرصتی برای آشنایی عموم مردم با دستاوردهای افتخارآفرین کشورمان در حوزه‌های مختلف از جمله صنعت هسته‌ای است.

",politics,
449,"
به گزارش خبرگزاری مهر، متن بیانات رهبر معظم انقلاب اسلامی در دیدار دست‌اندرکاران برگزاری کنگره بین‌المللی علامه طباطبایی که در تاریخ چهارشنبه ۱۷ آبان ۱۴۰۲ برگزار شده بود، صبح امروز در محل برگزاری همایش در قم منتشر شد.

حضرت آیت‌الله خامنه‌ای در این دیدار، مرحوم علامه را پدیده‌ای کم نظیر در حوزه‌های علمیه در قرن‌های اخیر خواندند و گفتند: یکی از کارهای مهم آیت‌الله سید محمد حسین طباطبایی در بحبوحه تهاجم اندیشه‌های وارداتی و بیگانه، جهاد فکری و تشکیل یک پایگاه فکری مستحکم و با آرایش تهاجمی بود، کاری که امروز به آن نیاز داریم.

رهبر انقلاب اسلامی با اشاره به ویژگی‌های برجسته و ممتاز مرحوم علامه طباطبایی همچون «علم»، «پارسایی و پرهیزگاری»، «مَلَکات اخلاقی»، «ذوق هنری و شعر و ادبیات» و «صفا و رفاقت و وفاداری»، افزودند: در بُعد علمی ایشان جنبه‌های مختلفی وجود دارد که یکی از آنها تنوع علمی کم نظیر آن مرحوم است.

حضرت آیت‌الله خامنه‌ای با اشاره به تسلط علامه طباطبایی در علومی همچون «فقه»، «اصول»، «هیات و ریاضیات»، «تفسیر»، «علوم قرآنی»، «شعر و ادبیات» و «اَنساب» خاطرنشان کردند: در کنار این تنوع علمی عجیب، عمق علمی و فکری ایشان در علوم مختلف نیز بسیار قابل توجه است به گونه‌ای که یک اصولی صاحب مبنا و یک فیلسوف نوآور و یک مفسر شگفتی‌ساز بود.

انتشار اکثر آثار علمی علامه طباطبایی در دوران حیات و شاگرد پروری ایشان از دیگر جنبه‌های علمی مرحوم علامه طباطبایی بود که رهبر انقلاب به آنها اشاره کردند و افزودند: تربیت شاگردان عالِم و اندیشمند و تأثیرگذار همچون شهید مطهری و شهید بهشتی و مرحوم مصباح یزدی در هیچ عالِم دیگری تا به این حد دیده نشده است و اکثر شاگردان مرحوم علامه نیز جزو نقش آفرینان انقلاب اسلامی بودند.

حضرت آیت‌الله خامنه‌ای دو ویژگی برجسته علامه طباطبایی را مورد اشاره قرار دادند و افزودند: یکی از این ویژگی‌ها، جهاد علمی کم نظیر و تشکیل یک پایگاه فکری مستحکم با رویکرد تهاجمی، در بحبوحه تهاجم اندیشه‌های وارداتی و بیگانه و شبهه افکنی‌ها بود که دو اثر «اصول فلسفه و روش رئالیسم» و «تفسیر المیزان» نمونه‌هایی از این جهاد علمی هستند.

ایشان تفسیر المیزان را دریایی از معارف اجتماعی و سیاسیِ روز در کنار مبانی فکری و حِکَمی و جنبه‌های خاص تفسیری برشمردند و گفتند: امروز نیز ما نیازمند پایگاه فکری تهاجمی هستیم که پاسخگوی نیازهای روز و شبهات باشد و این کار را باید از مرحوم علامه طباطبایی یاد بگیریم.

رهبر انقلاب اسلامی، عمل به معارف اخلاقی و سلوکی و بسنده نکردن به ارائه صِرف مطالب اخلاقی را دومین ویژگی برجسته علامه دانستند و خاطرنشان کردند: مرحوم علامه طباطبایی با آن همه وجوه علمی، هیچ هویتی برای خود قائل نبود و در برخوردهای رفاقتی و عمومی یک انسان نرم‌خو، صاحب حِلم و متواضع و گرم و گیرا و دلچسب و خوش بیان بود.

حضرت آیت‌الله خامنه‌ای تاکید کردند: علامه طباطبایی آنقدر که اکنون شناخته شده است در زمان حیات، شناخته شده نبود و به برکت اخلاص ایشان، روز به روز شخصیت و آثار علامه در سطح کشور و دنیا، بیشتر شناخته خواهد شد.

",politics,
450,"
به گزارش خبرنگار مهر، محمدباقر قالیباف، رئیس مجلس شورای اسلامی صبح امروز (چهارشنبه ۲۴ آبان ماه) در آئین ملی بزرگداشت روز کتاب، کتابخوانی و کتابدار، اظهار داشت: کمتر جمع‌هایی داریم که ما مردها فرصت را به خانم‌ها داده باشیم.

وی بیان کرد: ما مسئولان قدر بانوان کشور و ظرفیت‌هایی را که مغفول مانده است، باید به درستی در زمینه‌های مختلف بشناسیم و فرصت‌ها را برای آنان فراهم کنیم. بانوان به ویژه در حوزه‌های تربیتی، آموزشی و فرهنگی می‌توانند بیشترین نقش را ایفا کنند.

رئیس مجلس شورای اسلامی ادامه داد: خانواده‌هایی که امروز برای تأمین نیازهای معیشتی و مسکن خود با چالش مواجه هستند، حق دارند که از سبد فرهنگی فاصله بگیرند و با درگیر شدن به دغدغه‌های معیشتی، سبد فرهنگی را از یاد می‌برند و عوارض آن برای کشور و خانواده خواهد بود.

وی با اشاره به اینکه نهاد کتابخانه‌ها یک نهاد عمومی است که باید جور بار فرهنگی را در سبد خانواده‌ها بر دوش بکشد، گفت: خیلی از کارها نیاز به پول ندارد، بلکه نیازمند همکاری و هماهنگی بین دستگاهی دارد. همه شهرداری‌ها و شهرداران نقش مهمی را در حوزه فرهنگی به ویژه فرهنگ کتابخوانی بر عهده دارند.

رئیس مجلس شورای اسلامی تصریح کرد: با همدلی و همکاری می‌توان از بستر شهرداری برای حوزه کتابخوانی استفاده کرد. امروز بیش از ۶۰۰ کتابخانه در کشور با عنوان‌های مختلف مانند کتاب مترو، کتاب تاکسی و کتاب اتوبوس شکل گرفته و در سراهای محله هم کتابخانه تشکیل شده است. عده‌ای می‌گفتند چرا سرای محله که باید گفت حتماً مدرسه و مسجد پیشروتر از نهاد کتابخانه است، اما ما باید رویکرد محله‌محور داشته باشیم و در هر محله، مسجد، مدرسه و کتابخانه می‌توانند هم‌پوشانی داشته و از ابعاد مختلف محله را پیشرو کنند.

وی اظهار داشت: بیش از هر چیزی در جامعه‌مان نیازمند «عقلانیت عمومی» هستیم. ما حتی اگر منتقدانن و مخالفان جدی هم داشته باشیم، اگر آن‌ها هم مبتنی بر دانش، مهارت و اندیشه با ما مخالفت کنند و انتقاد کنند، برای ما بهتر است از همراهی کسانی که با ما همراهی کنند و مجهز به دانش و عقلانیت نباشند.

قالیباف تاکید کرد: در بسیاری از جاها نیازمند پول برای ساخت کتابخانه نیستیم، بلکه یک ساختمان ممکن است سال‌ها بلاتکلیف باشد. خیلی از موارد نیاز به قانون‌گذاری ندارد، از سوی دیگر قانونی که نوشته می‌شود باید اجرا شود. اگر ما می‌خواهیم جامعه آگاه و خلاق داشته باشیم، باید در حوزه حکمرانی و مدیریتی به این همدلی و همفکری توجه کنیم.

وی افزود: بنده به عنوان یک شهروند و یک خدمت‌گزار در مجلس شورای اسلامی تلاش کردم در مسیر تصویب برنامه هفتم این نکات را لحاظ کنم. قطعاً دولت و مجلس شورای اسلامی به موضوعات فرهنگی توجه دارند، اما گاهی ما از داشته‌هایمان به خوبی استفاده نمی‌کنیم. بنده به‌عنوان رئیس مجلس موضوع اساسنامه نهاد عمومی کتابخانه‌های سراسر کشور را حتماً دنبال می‌کنم و با همکارانم این طرح را که در کمیسیون فرهنگی آماده شده است، پیگیری خواهیم کرد تا به سرانجام برسد.

رئیس مجلس شورای اسلامی با بیان اینکه قطعاً اولویت اول ما در حوزه فرهنگی کتابخوانی است، گفت: پس از آن محتوا نیز حائز اهمیت است و قطعاً مسائل اخلاقی خط قرمز ماست. محتوا نیز مهم است، اما گاهی از ظرفیت‌ها و چهره‌های برجسته در این عرصه به دلایل مختلف به درستی استفاده نمی‌شود.

قالیباف بیان کرد: بنده حدود دو سال پیش به مجموعه باغ کتاب که مجموعه بزرگی است، رفتم اما آنچه آنجا اتفاق می‌افتد بیشتر به ضد فرهنگ شبیه بود تا به کارهای فرهنگی؛ اول باید از ظرفیت‌های موجود به درستی استفاده کنیم، سپس به فکر چیزهایی که نداریم برویم. همه دست به دست هم دهیم تا این تحول را در حوزه فرهنگی رقم بزنیم.





",politics,
451,"
به گزارش همشهری آنلاین به نقل از سپاه نیوز، حجت الاسلام والمسلمین عبدالله حاجی‌صادقی نماینده ولی فقیه در سپاه پاسداران انقلاب اسلامی در آیین تجلیل از اساتید ایثارگر بسیجی حوزه‌ علمیه قم که به همت مرکز بسیج اساتید و نخبگان حوزه علمیه قم برگزار شد با تاکید بر اینکه جهاد تبیین باید قرآن محور باشد، اظهار کرد: جهاد تبیین نسبت به سایر جهادها در ارجحیت قرار دارد و تبیین می‌بایست با تمسک به قرآن بیان شود.

حاجی صادقی با بیان اینکه جنگ جبهه حق و باطل، تمام شدنی نیست، تصریح کرد: سبک زندگی مومنانه و اسلامی بدون جهاد امکان ندارد و مجوز ورود به بهشت جهاد است.

وی با بیان اینکه جهاد تبیین نسبت به جهادهای دیگر مبنایی‌تر است و در ارجحیت قرار داد، ابراز کرد: تبیین، مبنا و موتور محرکه همه جهادها است.

حاجی صادقی با تصریح اینکه جهاد تبیین، آماج خطرناک‌ترین حمله‌هاست، اظهارکرد: در جهاد اصغر، جان و مال مردم مورد تهاجم می‌باشد، ولی جهاد تبیین در برابر تحریف و تهاجم فکری قرار دارد.

وی تاکید کرد: قرآن به مباحث اجتماعی و سیاسی بیش از مباحث فردی پرداخته است و برای پاسخگویی به سوالات، مسائل، سیاست، ارزیابی‌ها و ... باید به قرآن رجوع کنیم.

نماینده ولی فقیه در سپاه پاسداران انقلاب اسلامی بیان داشت: با قرآن می‌توانیم جهاد کبیر و تبیین انجام بدهیم و در برابر تحمیل اراده دشمن بایستیم.

حاجی صادقی گفت: با توجه به کلام قرآن، اساس دعوت همه انبیا، عبودیت خداوند و استکبار ستیزی دو بعدی است و بدون کفر به طاغوت، به ایمان واقعی که بایستی عروه الوثقی باشد، نمی‌رسیم.

وی افزود: در کلام الله، حب بدون بغض معنایی ندارد و کسی در جبهه پیامبر تعریف می‌شود که در نخست «اشداء»، محکم و در مقابل دشمن غیرقابل نفوذ باشد، از دشمنان بیزاری بجوید و در وهله بعد «رحماء بینهم» باشد.

نماینده ولی فقیه در سپاه پاسداران انقلاب اسلامی با تاکید بر اینکه امروز کارکرد قرآن مسئله اصلی است، گفت: امروز اعجاز قرآن مسئله نیست و باید به کارکرد اصلی قرآن که محتوای آن در حال تحریف است، پرداخته شود.

حجت الاسلام والمسلمین حاجی صادقی ضمن تشریح اقدامات برنامه‌ریزی شده صهیونیسم‌ها قبل از وقوع طوفان الاقصی، اذعان داشت: صهیون‌ها قبل از وقوع عملیات طوفان الاقصی برنامه‌ریزی کرده بودند تا یک حمله گسترده و نهایی به غزه داشته باشند.

وی افزود: صهیونیسم همچنین برنامه‌ریزی کرده بود که ۲ میلیون یهودی وارد فلسطین کند. آنها برای مقابله با جبهه مقاومت و انقلاب اسلامی ایران در تلاش بودند تا فلسطین را از ادبیات جهان سیاسی حذف کنند و با این عادی‌سازی بیان کنند که مسئله فلسطین و ادبیات جنگ، صلح و مظلومیت تمام شده است.

حاجی صادقی با بیان اینکه عملیات طوفان الاقصی، یک عکس العمل و واکنش بازدارنده بود، یادآور شد: علت عصبانیت آمریکایی‌ها، صهیونیست‌ها و حامیان آنها خنثی‌سازی برنامه‌ها و توطئه‌های شومشان بدست نیروهای مقاومت بود و تنها راه مقابله با استکبار، مقاومت است.

",politics,
452,"
به گزارش همشهری آنلاین، وی با تشکر از زحمات و تلاش وزیر نفت، متذکر شد: این تلاش ها و پیشرفت ها باید در سفره مردم نمود لازم را داشته و محسوس باشد.

آیت الله نوری همدانی گفت: در اسلام مطالب فراوانی پیرامون نحوه رفتار و منش مدیریت مسوولان و مدیران وجود دارد؛ یکی از آنها نامه ۵۳ نهج البلاغه است که در این منشور مدیریت و مملکت داری حضرت امیرالمومنین (ع) بر سه نکته تاکید دارند. نخست اینکه مسئولان باید قلب خویش را کانون رحمت و محبّت و لطف به مردم قرار دهند؛ چرا که این مردمی که بر آنها حکومت می کنید دو صنف هستند، یا مسلمانند که برادران دینی شما محسوب می شوند، و یا اینکه انسانند.

این مرجع تقلید با تاکید بر لزوم وجود عدالت و مساوات در جامعه اسلامی خاطر تصریح کرد: دومین نکته‌ای که حضرت به آن تاکید دارند موضوع عدالت است که همه مردم باید از آن بهره مند باشند؛ در آخر حضرت به موضوع ریشه کنی فقر از جامعه تاکید می نمایند. امروز معیشت مردم بسیار حائز اهمیت است.

وی تاکید کرد: متاسفانه همچنان شاهد معضلاتی همچون فقر، گرانی، بیکاری و ارزش پایین پول ملی هستیم؛ و متاسفانه علی رغم تلاش های صورت گرفته آنچنان که باید این معضلات برطرف نشده است که خود نیاز به مدیریت بهتر و برنامه‌ریزی های دقیق تر و موشکافانه تر دارد و بهره‌گیری از نخبگان حوزه‌های مربوطه را می طلبد.

آیت الله نوری همدانی با اشاره به سخنی دیگر از امام علی (ع) در نهج البلاغه خطاب به مالک اشتر، بیان کرد: امام خطاب به مالک می فرمایند: «ای مالک! بدان که مردم ستون دین و اجتماع مسلمانان و سپر در برابر دشمن هستند»؛ لذا باید قدر این مردم را دانست. این موضوعی است که بنده مرتباً به همه مسئولین تذکر می دهم، این مردم همان مردمی هستند که انقلاب کردند، در جنگ تحمیلی شهید دادند و اکنون هم در صحنه‌های حساس پای نظام ایستاده اند. روا نیست که اینگونه با فقر و گرانی و بیکاری دست و پنجه نرم کنند.

وی تصریح کرد: البته دولت در این سال‌های اخیر خدمات فراوانی داشته که باید به مردم گزارش دهند تا مردم مطلع باشند که در همین نظام اسلامی چه خدمت هایی شده و باید توجه داشت که دشمن با تبلیغات فراوان به فکر القای ناکارآمدی انقلاب است و ضعف ها را برجسته می کند. ما منکر ضعف نیستیم ولی خدمات بسیار بالا بوده و قابل قیاس با گذشته نیست.

به گزارش ایسنا، در ابتدای این دیدار وزیر نفت با بیان خدمات و اقدامات صورت گرفته در دوران تصدی ایشان به تشریح برنامه‌های این وزارت در جهت ارتقای هر چه بیشتر این صنعت و بهبود کیفیت خدمات آن به جامعه پرداخت.

",politics,
453,"
به گزارش همشهری آنلاین، این نشریه با دروغ نامیدن این‌گونه اخبار، نوشت: در حالی که چندی پیش حضرت آیت‌الله خامنه‌ای، رهبر معظم انقلاب اسلامی در دیدار آقای اسماعیل‌هنیه، رئیس دفتر سیاسی حماس و هیأت همراه با ایشان بر سیاست همیشگی جمهوری اسلامی ایران در حمایت از نیروهای مقاومت فلسطین در مقابل اشغالگران صهیونیست تأکید کردند، خبرگزاری رویترز در گزارشی سراسر کذب، ادعا کرد که ""رهبر ایران به این مقام ارشد حماس گلایه کرده که چرا پیشتر اطلاعی در خصوص حمله آنها به اسرائیل نداده است و اینکه قرار نیست جمهوری اسلامی وارد این جنگ شود."" این رسانه با خارج شدن از اصول حرفه ای و بدون داشتن منبع موثق، این ادعای دروغ را در حالی مطرح می‌کند که افکارعمومی جهان شاهد حمایت‌های متعدد و مکرر رهبرانقلاب‌اسلامی از عملیات اخیر حماس و مقاومت‌فلسطین می‌باشد. به‌عنوان‌ نمونه رهبر انقلاب اسلامی به صراحت بیان داشتند که « ما از فلسطین دفاع میکنیم، ما از مبارزات دفاع میکنیم، ما پیشانی و بازوی طرّاحان مدبّر و هوشمند و جوانان شجاع فلسطینی را میبوسیم، ما به آنها افتخار میکنیم.» ۱۴۰۲/۷/۱۸

نشریه خط حزب‌الله با اشاره به دروغگویی‌های متعدد صهیونیست ها در جریان حملات وحشیانه اخیر به ملت فلسطین و مردم غزه خصوصا بیمارستان شفاء، این‌گونه عملیات روانی را، بازی صهیونیست ها و پروژه بگیران رسانه ای و بنگاه‌های خبرپراکنی با افکار عمومی دنیا در جهت سرپوش گذاشتن روی جنایات صهیونیست ها در نوار غزه عنوان کرده است.

گفتنی است؛ برخلاف روند رسانه‌های غربی در سانسور اخبار مربوط به مقاومت فلسطین و حماس، خبر رویترز در روزهای گذشته در رسانه‌های بین المللی و خارجی همچون دویچه‌وله، یورونیوز،اینترنشنال، رادیو فردا و...بازنشر و برجسته‌سازی شده بود که بلافاصله با تکذیب رسمی جنبش مقاومت اسلامی فلسطین و اعضای حماس مواجه شد.

",politics,
454,"
به گزارش همشهری آنلاین، آیت الله سید حسن عاملی، نماینده ولی فقیه در استان و امام جمعه اردبیل در خطبه‌های این هفته نماز جمعه که در محل مصلای اردبیل با حضور پرشور و گسترده اقشار مختلف مردم برگزار شد اظهار کرد: اهل دنیا باید بر این مصیبت گریه کنند که شورای امنیت سازمان ملل که مسئولیت اصلی ممانعت از جنگ در دنیا را دارد بعد از چهل روز تماشای جنایات هولناک رژیم صهیونیستی دیروز بیانیه صادر کرد و با آتش بس موافقت کرد. عصیان رژیم صهیونیستی در برابر این اقدام شورای امنیت قطعی بود. بعد از آن آبرویی برای سازمان ملل و شورای امنیت آن کشور و کشورهای عضو آن نمی‌ماند.

وی افزود: آمریکا و اروپا در ظاهر به رژیم صهیونیستی می‌گوید بی‌گناهان، بی‌دفاع ها، کودکان و زنان را نکش و رژیم غاصب اعتناء نمی‌کند. کشورهای عربی، کشورهای اسلامی، رئیس سازمان ملل، رئیس اتحادیه اروپا، چین، روسیه و تمامی نهادهای بین المللی نیز عین همین را می‌گویند ولی باز اعتناء نمی‌کند؛ آخر شورای امنیت سازمان ملل بعد از چهل روز تماشا دستور آتش بس طولانی مدت و حفظ جان شهروندان عادی را داد ولی باز اعتناء نکرد و فوراً اطلاعیه داد که آتش بسی در کار نیست.

ژست دموکراسی آمریکا و اروپا سیاه‌ترین خباثت در تاریخ بشریت است

آیت الله عاملی اضافه کرد: یعنی رژیم صهیونیستی خود را در دنیا یکه تاز کامل و قلدر کامل می‌بیند و به هیچ حرمتی احترام قائل نیست چرا؟ چون مستظهر به آمریکا و اروپاست و کاملاً یقین دارد که آمریکا و اروپا هرچه می‌گویند در ظاهر است و در باطن دستور نسل کشی و تطهیر عرقی(پاک سازی نژادی) داده‌اند. رژیم غاصب نیک می‌داند آن‌ها هرچه در ظاهر می‌گویند برای فریب ملت خودشان و فریب ملت‌های دنیا و برای گرفتن ژست دموکراسی و ژست حقوق بشری است و این بدترین نفاق، دورویی و سیاه‌ترین خباثت در تاریخ بشریت است.

وی گفت: کنفرانس جده نیز خروجی عملی نداشت. غالباً لفاظی بود تنها خروجی آن این بود که رژیم خون ریز خونخوار صهیونیستی خاطر جمع شد که خبری در کار نیست و این رژم منحوس جری‌تر شد و بعد از آن با بدترین جنایات مردم دنیا را حیرت زده کرد.

بر جنایت‌های هولناک رژیم صهیونیستی باید خون گریست

وی با بیان اینکه این هفته رژیم صهیونیستی در غزه جنایتی مرتکب شد که شایسته است همه بر آن خون گریه کنند خاطرنشان کرد: این حکومت نژادپرست با ورود به بیمارستان شفا و قطع برق و ریختن بیماران به بیرون بیمارستان تمام نوزادهای نارس را که تحت دستگاه بودند همه را به یک گوشه بیمارستان ریخت و با خروج آن‌ها از دستگاه همه خفه شدند. دست و پا زدن آن اطفال نارس بسیار وحشتناک بود.

آیت الله عاملی اظهار داشت: رژیم صهیونیستی تبلیغ کرده بود که بیمارستان شفا مرکز فرماندهی حماس است اتاق فرماندهی، سلاح و تونل آنجاست وقتی وارد شد دید از این‌ها خبری نشد و رسوای کامل شد و از عصبانیت وارد بخش‌های مختلف بیمارستان شده دست به کشتار زد.

نسل کشی تنها هدف رژیم صهیونیستی در غزه است

امام جمعه اردبیل تصریح کرد: رئیس بیمارستان می گوید «آنچه در غزه می‌گذرد کشتار جمعی، عقوبت جمعی و پاکسازی نژادی است» رژیم صهیونیستی قطعاً دنبال یک چیز است و آن نسل کشی کامل است تا در کشور فلسطین یک فلسطینی نباشد و حالا فرصت برای این نیت شوم پیدا کرده است در طول تاریخ بشر در هیچ نقطه‌ای مثل بیت المقدس انسان کشته نشده است.

وی ادامه داد: پنتاگون امروز صبح خود را کاملاً بی اعتبار ساخت. این مجموعه نظامی در توجیح حمله تانک‌های رژیم صهیونیستی به بیمارستان شفا گفت: «ما یقین داریم حماس از اینجا فرماندهی می‌کرد ولی متاسفانه نمی‌توانیم از آن اثری پیدا کنیم! بلینکن یهودی نیز در اظهاراتی مضحک به سی ان ان گفت: ما از نتانیاهو می خواهیم بعد از اتمام جنگ برای ما از بیمارستان ها بیشتر صحبت کند!»

صادرکنندگان انرژی به رژیم صهیونیستی شریک جرم اصلی هستند

آیت الله عاملی افزود: هزاران عار و ننگ به دولت‌هایی که اگر فقط سفرای خود را از رژیم صهیونیستی فرا می‌خواندند این حادثه اتفاق نمی‌افتاد. هزاران عار و ننگ به دولت‌هایی که اگر نفت ارسالی خود به رژیم جعلی را قطع می‌کردند این جنایت‌ها اتفاق نمی‌افتاد.

امام جمعه اردبیل گفت: آن‌ها قطعاً شریک اصلی جرم هستند در دنیا رو سیاهند در آخرت هم روسیاه خواهند بود. چه مصیبتی بالاتر از اینکه در آمریکا و اروپا بزرگ‌ترین، تاریخی‌ترین و بی‌سابقه‌ترین تظاهرات به نفع فلسطین برگزار شد ولی عده‌ای از کشورهای اسلامی و عربی اجازه تظاهرات به ملت‌های خود به نفع فلسطین ندادند.

وی تصریح کرد: بلینکن یهودی آبروی کشورهای عربی را آن زمان ریخت که گفت وقتی موبایل خودم را باز می‌کنم بیشترین پیام را از سردمداران کشورهای عربی و مسؤولان آنها می‌بینم که اقدام ما را تایید می‌کنند!

نماینده ولی فقیه در استان اردبیل خاطر نشان کرد: چه مصیبتی بالاتر از اینکه یک کشور اسلامی ۴۰ درصد نفت رژیم صهیونیستی را تامین می‌کند و روزانه ۵۰ هزار بشکه نفت با یک خط لوله به پالایشگاه حیفا وارد می‌شود و عجیب این است که این کشور بعد از شروع جنگ ۸ درصد به صادرات نفت خود به رژیم جعلی را اضافه کرد و حالا تانک‌ها و هواپیماهای رژیم صهیونیستی با همین ۴۸ درصد نفت کار می‌کنند اگر این کشور نفت خود را قطع کند جنگ در عرض یک روز تمام می شود.

وی در بخش های دیگری از خطبه اظهار داشت: با حادثه غزه بسیاری از برنامه‌های آمریکا، اروپا و رژیم صهیونیستی برای نجاتشان از بین رفت. مانند معامله قرن، پیمان آبراهام، خاورمیانه جدید و... از همه آن‌ها مهم‌تر اینکه برنامه عادی‌سازی که برای آن‌ها خیلی مهم بود به هم ریخت. آن‌ها بر لبه عادی‌سازی با عربستان بودند و اعتقاد داشتند این آخرین قلعه عربی است که اگر فتح شود بقیه کشورهای عربی مجبور به عادی سازی هستند.

امام جمعه اردبیل گفت: با اقدام حماس و با جنایات رژیم صهیونیستی موضوع عادی‌سازی آن چنان ضربه خورد که دیگر هیچ دولت اسلامی جرات نمی‌کند عادی سازی را به زبان بیاورد. دولت‌ها فهمیدند که دیگر روی ریسمان رژیم صهیونیستی نمی‌توان هیزم پهن کرد و این از برکات مهم طوفان الاقصی است.

آیت الله عاملی تصریح کرد: رژیم صهیونیستی با تمام توان دنبال عادی سازی با عربستان بود اما به هوا رفت آن دسته از کشورهای اسلامی که متاسفانه عادی سازی کرده اند و آن دسته که در آستانه عادی سازی بودند باید خدا، رسول خدا(ص)، آیات قرآن، مصالح امت اسلامی، مظالم رژیم صهیونیستی، قوانین بین المللی و بالاخره وجدان خود را لحاظ و در تصمیمات خود تجدید نظر کنند و انتظار از ملت‌های این دولت‌ها مطالبه جدی است.

وی ادامه داد: حماس خدمت بزرگی به عربستان کرد چون از معضل عادی سازی روابط با رژیم صهیونیستی نجات داد. این رژیم کودک کش ده‌ها واسطه درست کرده بود که با عربستان به عنوان اصلی‌ترین کشور عربی عادی‌سازی کند. این برای رژیم صهیونیستی بسیار مهم بود و مدام روی آن مانور می‌داد اما عربستان از آن اجتناب داشت.

",politics,
455,"
به گزارش همشهری آنلاین، آیت‌الله سیدمحمد مهدی حسینی همدانی در خطبه‌های نماز جمعه ۲۶ آبان ماه کرج با اشاره به نسل‌کشی صهیونیست‌ها در غزه گفت: همه نگران هستیم که پایان این حملات و درگیری‌ها چه می‌شود اما با همه سختی‌ها و نسل‌کشی‌ها که صهیونیست‌های غاصب به وجود آورده‌اند، مغلوب قطعی جنگ خود این رژیم جعلی است .

امام جمعه کرج افزود: صهیونیست‌ها از ابتدای نبرد تاکنون متحمل شکست شده‌اند ضمن آنکه از فردای جنگ با صهیونیست‌ها، جنگ غیر مستقیم جبهه مقاومت با آمریکا آغاز شد.

نماینده ولی فقیه در البرز با بیان اینکه از روزهای آغازین نبردغزه، آمریکا نیز به صهیونیست‌ها نفس مصنوعی می‌دهد تا خود را سرپا نگه دارند؛ تصریح کرد: امروز حیثیت آمریکا واروپا به شکست صهیونیست‌ها بستگی دارد و مقاومت با هوشمندی کامل جنگ را پیش می‌برد. حماس و جبهه مقاومت هر روز با هوشمندی ضربه جدیدی به دشمن می‌زنند؛ اسرائیل با به کار گیری ۳۶۰ هزار نیروی نظامی نتوانسته کاری انجام دهد.

آیت‌الله حسینی همدانی خاطرنشان کرد: تلفات صهیونیست‌ها در این جنگ معادل تلفات ۷۰ سال گذشته آنها است ضمن آنکه طولانی شدن و فرسایشی جنگ به نفع جبهه مقاومت است. صهیونسست‌ها نمی‌توانند این وضعیت را تحمل کنند ضمن آنکه جبهه مقاومت به نوبت از نیروهای خود استفاده می‌کند و عرصه بر رژیم کودک‌کش تنگ‌تر می‌شود.

وی در ادامه گفت: امروز ایران اسلامی با هوشمندی تمام با استفاده از فضای دیپلماسی از ملت مظلوم فسطین وغزه حمایت دارد.

امام جمعه کرج با بیان اینکه امروز مصلحت منطقه نابودی کامل اسرائیل است؛ افزود: همین مسیری است که طی می‌شود و به طور قطع همه ما نابودی رژیم منحوس صهیونیستی را خواهیم دید.

امام جمعه کرج با اشاره به راهپیمایی سراسری ملت ایران در حمایت از مردم مظلوم غزه که فردا شنبه برگزار می‌شود، تاکید کرد: فردا همه مردم ایران با شرکت در راهپیمایی باشکوه از کودکان و زنان مطلوم بی دفاع غزه حمایت خواهند کرد. مردم استان البرز و شهر کرج پرشورتر و محکم‌تر از قبل وارد این عرصه می‌شوند و نشان می‌دهند که یاور مظلومان هستند.

وی در بخش دیگری از خطبه‌های نماز جمعه به انتخابات اسفندماه اشاره و اعلام کرد: صدا و سیما برای ایجاد نشاط انتخاباتی جدی تر وارد عرصه شود. دشمنان و عناصر پلید داخلی آنان در تلاشند تا با روایت سازی‌های دروغ اذهان جامعه اسلامی را در امر انتخابات و حضور در صحنه های حماسی منحرف کنند.

آیت‌الله حسینی همدانی گفت: هر کس با گفتار و عمل سبب تضعیف حضور مردم در انتخابات شود خائن است و همه ما ملت ایران باید با حضور حداکثری خود در انتخابات حماسه دیگری را خلق کنیم.

",politics,
456,"
به گزارش همشهری آنلاین، صادق محصولی در مجمع عمومی جبهه پایداری با گرامیداشت یاد شهدای غزه، اظهار کرد: در دوران پس از انقلاب هیچگاه جمهوری اسلامی در چنین موضع قدرتمندانه‌ای قرار نداشته است. در ابعاد مختلف شاهدیم که قبلا در چه وضعیتی بودیم و اکنون چه وضعیتی داریم. امروز می‌بینیم گروهی مثل حماس،‌ چگونه ارتش اسرائیل که ادعای چهارمین ارتش دنیا را داشت غافلگیر می‌کند. آمریکا در عرض چند سال چندین برابر بودجه ۴۴ سال ایران پس از پیروزی انقلاب هزینه کرده تا با انقلاب اسلامی مقابله کند اما همواره با شکست مواجه شده است.

محصولی با بیان اینکه هر آنچه کشور در انقلاب به دست آورد در سایه مقاومت، پایداری بر اصول و حضور مردم حاصل شد، اظهار کرد: جبهه پایداری تاسیس شد تا بر اصول و ارزش‌ها در عرصه سیاسی و فرهنگی، مقاومت کند. بعضی می‌گویند شما گفته بودید که حزب نیستید. الان هم می‌گوییم که حزب به معنای غربی آن نیستیم تا صرفا برای افراد نزدیک خودمان به دنبال قدرت یا ثروت باشیم، این کار را خلاف شرع می‌دانیم. مسئولان ما باید در وهله اول انقلابی، دلسوز، دین‌مدار و کارآمد باشند و این مهم با انتخاب اصلح محقق می‌شود.

دبیرکل جبهه پایداری یادآور شد: وظیفه ما این بود که در انتخابات گذشته از آقای رئیسی حمایت کنیم تا رأی بیاورد. دولت تاکنون موفقیت‌های بسیاری داشته که حل مشکل واکسن کرونا، راه‌اندازی مجدد کارگاه‌های عمرانی تعطیل و پروژه‌های نیمه‌کاره، فروش نفت و بازگشت ارز آن، فعالیت‌های موثر دیپلماتیک، پیوستن به پیمان‌های بریکس و شانگهای، توجه به توانایی‌های داخلی، کاهش تورم، فاصله طبقاتی، بیکاری و روحیه تجمل‌گرایی و حضور در میان مردم برای رفع مشکلات از جمله آنهاست.

وی با انتقاد از عملکرد رسانه‌ای‌ دولت برای انعکاس دستاوردها و موفقیت‌ها، گفت: باید در اظهارات نسبت به دولت مراقب باشیم که سیاه‌نمایی انجام نشود. دولت ضعف‌هایی هم دارد. اصلی‌ترینش این است که برخی افراد حاضر در دولت، مثل خود رئیس‌جمهوری در فکر و عمل، تحولگرا نیستد ولی همچنان در دولت حضور دارند. از دولت انتظار داریم و مطالبه می‌کنیم هرچه سریع‌تر نیروهای کارآمد انقلابی را جایگزین چنین افرادی کند و اسیر شانتاژهایی چون اتهام خالص‌سازی نشود. متاسفانه امروز تکرار واژه خالص‌سازی اسم رمز حمله به شایسته‌سالاری شده است.

دبیرکل جبهه پایداری با بیان اینکه وظیفه نیروهای انقلابی، خودسازی و تلاش بی‌وقفه است، یادآور شد: باید تلاش جهادی داشته باشیم. تنها با شایسته‌سالاری و شاخص‌محوری می‌توان «حاج‌قاسم‌ها» در عرصه سیاسی را تکثیر کرد. نباید از برچسب‌هایی مثل خالص‌سازی و امثال آن بترسیم. افرادی که این حرف‌ها را می‌زنند، دچار تناقض هستند. گاهی می‌گویند پایداری یک اتوبوس بیشتر نیست، گاهی می‌گویند آنان تمام کشور را گرفته‌اند.

این فعال سیاسی اصولگرا گفت: شاید این سوال مطرح شود چرا برخی از شایسته‌سالاری و انتخاب فرد اصلح و شایسته‌تر می‌ترسند؟ باید گفت غربگرایان با شاخص‌های انقلابی و کارآمدی مورد نظر برای اصلح مخالفند اما جرئت اظهار آشکار آن را ندارند وگرنه خودشان هم دنبال افراد شایسته با شاخص‌های خودشان که نگاه سکولاری، بده‌بستان سیاسی و اقتصادی، جناح‌گرایی، استفاده از رانت و تبعیض یا بی‌توجهی در قبال محرومان است.

محصولی‌ ادامه داد: مردم پول‌های کثیفی که در هولدینگ‌های جریان غربگرا از شرکت‌های خودروسازی خصوصی گرفته تا شرکت‌های نفتی و پتروشیمی با ده‌ها روزنامه و سایت زنجیره‌ای برای تبلیغ تفکر سکولاری، لیبرالی و غیرانقلابی و سیاه‌نمایی اقدامات دولت و مجلس و ارگان‌های انقلابی بکار می‌رود تا جامعه را از آینده درخشان کشور ناامید کند، می‌بینند. جبهه پایداری در مقابل ده‌ها روزنامه و تارنمای جریان مقابل حتی یک روزنامه هم ندارد. چون از هیچ رانتی برخوردار نیست.

وی تصریح کرد: اکنون وضعیت کشور ما از دوران جنگ تحمیلی هم پیچیده‌تر است. اگرچه صدای گلوله‌ها شنیده نمی‌شود و ترکش توپ‌ها دیده نمی‌شود اما با پروپاگاندای تبلیغاتی و القائات فکری مسموم، چشم‌ها کور و سرها بریده می‌شود. در چنین شرایطی نباید بیکار و غافل نشست، بلکه باید جدی و اساسی دست به کار شد.

دبیرکل جبهه پایداری یادآور شد: برای رسیدن به حق، ایستادگی لازم است. نباید از تخریب‌ها و برچسب‌ها بترسیم. شعار جبهه پایداری، استقامت‌ورزی‌ و پایداری بر ایمان به خدا و ارزش‌های الهی است. ملت ما نه تنها از «هارت و پورت» آمریکا، مزخرفات شبکه‌های صهیونیستی، فضاسازی چند روزنامه و تارنمای‌ داخلی وابسته به آن‌ها نمی‌ترسند بلکه محکم به راه‌ش ادامه می‌دهد.

",politics,
457,"
به گزارش همشهری آنلاین، حجت‌الاسلام مجتبی مصباح‌یزدی فرزند مرحوم علامه مصباح‌یزدی در مجمع عمومی جبهه پایداری انقلاب اسلامی با آرزوی پیروزی مردم مظلوم غزه گفت: در این جلسه، جای بزرگانی خالی است و شاید کاری که را این بزرگان می‌توانستند انجام دهند، باید ده‌ها نفر دست به دست هم دهند تا گوشه‌ای از خلاء‌ فقدان‌شان پر شود.

وی ادامه داد: هر حرکت آگاهانه‌ای برای رسیدن به مقصود، چند ملزوم دارد، نخست، نقشه راه؛ دوم، امکانات؛ سوم، راهبر و راهنمای بلد راه. حرکت انقلاب اسلامی به عنوان یک حرکت آگاهانه، واجد این ویژگی‌ها بود. حرکتی برای تحقق هدفی مشخص که نقشه راه آن را امام راحل عظیم‌الشان(ره) به خوبی ترسیم کردند و سپس، مقام معظم رهبری (مدظله ‌العالی) همان مسیر را ادامه دادند. امکانات لازم برای طی مسیر با همت و وفاداری مردم انقلابی ما فراهم شد و بحمدالله این نهضت به بار نشست. از بزرگترین نعمات خداوند به این ملت وجود رهبران عظیم‌الشانی چون امام راحل (ره) و مقام معظم رهبری (مدظله ‌العالی) است.

مصباح‌یزدی افزود: طی مسیر برای رسیدن به مقصود، نیازمند این است که عوامل مذکور، باقی باشد و موانع موجود، مرتفع شود. از مهم‌ترین موانع راه برای رسیدن به مقصود، غفلت است. اینکه انسان فراموش کند قرار است کجا برود و مقصود چه بوده. مشغول شدن به اهداف متوسط بین راه و فراموش کردن هدف اصلی، ازجمله موانع و عوامل بازدارنده است. گاهی انسان دچار روزمرگی‌هایی می‌شود که یادش می‌رود هدف اصلی چه بوده است.

وی عنوان کرد: دومین عامل بازدارنده که نمی‌گذارد به هدف برسیم، این است که از رهبر و راه‌بلد، عقب یا جلو بیفتیم و او را گم کنیم. در این صورت، مسیر را اشتباه خواهیم رفت.

مصباح‌یزدی ادامه داد: سومین عامل و مانعی که می‌تواند در مسیر ما قرار بگیرد، خستگی است. گاهی ارزش کار اصلی به خاطر خستگی فراموش می‌شود. اینکه رهبر معظم انقلاب اسلامی (مدظله ‌العالی) فرمودند ما الان نزدیک قله هستیم و نباید خسته شویم، از همین روست. خستگی برای کسی که می‌داند دارد چه کار ارزشمندی را انجام می‌دهد، معنایی ندارد.

وی ادامه داد: عامل یا مانع چهارم، اشتباه در تشخیص اولویت‌ها و اقتضائات کنونی است. هر بخشی از راه، اقتضائات خاص خود را دارد؛ از این‌رو باید موقعیت امروز را به طور دقیق بشناسیم. اگر بخواهیم به درستی در مسیر انقلاب اسلامی حرکت کنیم، از مسیر اصلی منحرف نشویم و دیگران را هم با خودمان همراه سازیم، باید مراقب این عوامل بازدارنده باشیم.

استاد حوزه علمیه بیان کرد: باید هدف اصلی را به درستی شناخت و آن را با اهداف فرعی اشتباه نگرفت. لازم است توقع‌مان را متناسب با هدف اصلی تنظیم کنیم. در اوایل نهضت، کسانی بودند که با انقلاب اسلامی همراهی داشتند اما به تدریج، هرکدام در مرحله‌ای از قطار انقلاب پیاده شدند؛ چون اهداف نامعقولی را نسبت به انقلاب اسلامی در ذهن‌شان ترسیم کرده بودند و انتظار داشتند که یک شبه معجزه شود و انقلاب، به سرعت همه چیز را متحول کند. در کدام یک از مراحل تاریخ تکامل بشر، هدف به این زودی محقق شده است؟ بعثت پیامبر(ص) و حکومت امام علی (ع) و قیام حضرت سیدالشهدا (ع) بخشی از این مسیر است. وقتی هدف اصلی را با اهداف متوسط اشتباه می‌گیریم، آن وقت وسایل را توجیه می‌کنیم.

مصباح‌یزدی در ادامه افزود: نباید رای خود را به رهبری تحمیل کنیم. برخی در برابر قرآن کریم هم به همین شیوه عمل می‌کنند و رای خود را به قرآن کریم تحمیل می‌کنند. باید زانوی ادب را روی زمین بگذاریم و در مقابل قرآن بنشینیم. در برابر رهبر معظم انقلاب هم همین‌طور است. گاهی برخی نسبت‌های اشتباهی را به مواضع رهبری می‌دهند،‌ درحالی که مواضع ایشان محکماتی دارد و باید به عمق آنها پی برد.

وی در بخش دیگری از سخنان خود عنوان کرد: مسئله بعدی که بسیار مهم است، تشخیص اولویت است. ابوی مرحوم ما می‌فرمودند که روز قیامت یقه ما را می‌گیرند که چرا فلان کار را کردی؟ پاسخ می‌دهیم واجب بود! در جواب، می‌گویند در آن شرایط، کار واجب‌تری وجود داشت که باید آن را انجام می‌دادی و ترک اوجب کرده‌ای. ما باید برایند کارها را ببینیم. شرایط امروز ما عادی نیست. در شرایط جنگ ترکیبی هستیم و با دشمنی‌های مختلف مواجهیم. باید بیشتر متحد و منسجم باشیم. هدف بسیار والایی داریم و در آستانه تحول در نظم جهانی هستیم. لازم است افق‌های آینده را ببینیم. ملت‌ها در اقصی نقاط جهان در حال بیدار شدن هستند. باید وسیع‌تر نگاه کنیم، چراکه کارهای بسیار عظیمی در پیش داریم.

استاد حوزه علمیه یادآور شد: ابوی مرحوم ما می‌فرمودند مهم‌ترین کاری که می‌توانیم در جبهه‌ای متحد انجام دهیم، گفتمان‌سازی است. باید سطح فکر، آگاهی و بصیرت‌ مردم افزایش یابد. خود ما هم به ارتقای سطح بینش و بصیرت نیاز داریم. اکنون می‌توان سوال کرد که در این چند سال، جبهه پایداری و دیگر احزاب ما چقدر به این امر مهم اهتمام داشته‌اند؟ انتخابات یک موضوع فرعی است. باید سطح آگاهی مردم را بالا ببریم تا خودشان تشخیص دهند که چرا فردی بهتر و گزینه اصلح است. ما در این زمینه کم کار کرده‌ایم. هم جامعه ما و هم جامعه جهانی، احتیاج به روشنگری‌هایی از این دست دارد.

",politics,
458,"
به گزارش همشهری آنلاین، حجت‌الاسلام کاظم صدیقی در مجمع عمومی جبهه پایداری انقلاب اسلامی با بیان اینکه امام راحل بااطمینان و یقین به پیروزی در مسیر هدایت و تحقق آرمان‌های اسلام پیش رفتند، اظهار کرد: امام راحل در اوج سختی‌ها بر ایستادگی‌ تا آخر تاکید داشت و یک معجزه به تمام معنا با رهبری ایشان محقق شد. آن هم در کشوری که در همه ابعاد به بیگانگان وابسته بود و عده‌ای می‌گفتند مگر می‌شود کسی با آمریکا در بیفتد؟ مگر می‌شود شاه را از این مملکت بیرون کرد؟

وی افزود: این مگرها را امام راحل ممکن ساخت و فطرت مردم را بیدار کرد. مردم هم رهبری بی‌نظیر ایشان را با تمام وجود پذیرفتند. همه مدعیان انقلاب از روشنفکران گرفته تا دیگرانی که خود را صاحب سهم می‌دانستند بر اثر حرکت قوی و مجاهدانه ایشان در میانه راه، ریزش کردند.

صدیقی ادامه داد: در آغاز انقلاب، دلدادگی به ولایت، حضور پرشور و حماسه‌ساز مردم و انگیزه عاشقانه جوان‌ها این انقلاب را در برابر همه امواج سهمگین جهانی به پیروزی رساند. بقای انقلاب هم باید این‌گونه باشد. ایمان به خدا و اطاعت از رهبری باید سرلوحه همه امور باشد. کسی که خدا را قبول داشته باشد اما رهبری منصوب از جانب خداوند را نپذیرد، مومن نیست.

امام جمعه موقت تهران یادآور شد: انسان باید همواره خود را در برابر دشمن ببیند و رزمنده و مهاجم باشد. یعنی در عرصه فکری، عملی و اخلاقی، مومن و مسلمان باشد و از هویت دینی خود در ابعاد گوناگون حفاظت کند. مهم‌ترین کار امام راحل این بود که از ابتدا ابراهیم‌وار تبر به دست گرفت، به جان بت‌ها افتاد و یک‌تنه به آنها هجوم برد و با شکستن بت‌ها افسانه‌ها را ابطال کرد. خاصه این افسانه را که نمی‌شود با قدرت‌ها درافتاد.

صدیقی با یادآوری رویکرد آیت‌الله مصباح یزدی در انقلاب، گفت: او به معنای واقعی کلمه علامه و قهرمانی بود که از پیش از انقلاب، در میدان مناظره، هجوم به کفر و اشخاص منحرف، پیشگام بود. اگر در میدان جنگ سخت کسی را مثال بزنید از شهید سلیمانی نام می‌برید و در میدان جنگ نرم،‌ قوی‌تر و شجاع‌تر از آیت‌الله مصباح نداشتیم. اگرچه بی‌انصاف‌ها و وابستگان به کدخدا از ایشان تصویر معوجی درست کرده بودند.

وی تاکید کرد: بعضی‌ها در آغاز با انقلاب همراه شدند و شکنجه‌های بسیاری هم تحمل کردند اما در میانه، راهشان جدا شد. در مسیر امام و رهبری باید استوار و ثابت‌قدم بود. یقین، پایداری و پایبندی به این مسیر، بسیار مهم است. هرچه به قله نزدیک‌تر شویم، امتحانات سخت و سخت‌تر و دشواری‌ها بیشتر می‌شود و شاید نفس‌ها کم بیاید. اینکه هرچه پیش می‌رویم، شرایط سخت‌تر می‌شود، دلیل زوال‌پذیری ما نیست، بلکه نشانه رشد و بلوغ ماست.

فرزند آیت‌الله مصباح یزدی: انتخابات موضوع فرعی است، باید سطح آگاهی مردم را بالا ببریم

در بخش دیگری از این نشست حجت‌الاسلام مجتبی مصباح‌یزدی گفت: هر حرکت آگاهانه‌ای برای رسیدن به مقصود، چند ملزوم دارد، نخست، نقشه راه؛ دوم، امکانات؛ سوم، راهبر و راهنمای بلد راه. حرکت انقلاب اسلامی به عنوان یک حرکت آگاهانه، واجد این ویژگی‌ها بود. حرکتی برای تحقق هدفی مشخص که نقشه راه آن را امام راحل به خوبی ترسیم کردند و سپس مقام معظم رهبری همان مسیر را ادامه دادند.

وی افزود: طی مسیر برای رسیدن به مقصود، نیازمند این است که عوامل یادشده، باقی باشد و موانع موجود، مرتفع شود. از مهم‌ترین موانع راه برای رسیدن به مقصود، غفلت است. اینکه انسان فراموش کند قرار است کجا برود و مقصود چه بوده. مشغول شدن به اهداف متوسط بین راه و فراموش کردن هدف اصلی، ازجمله موانع و عوامل بازدارنده است. گاهی انسان دچار روزمرگی‌هایی می‌شود که یادش می‌رود هدف اصلی چه بوده است.

مصباح یزدی تاکید کرد: دومین عامل بازدارنده که نمی‌گذارد به هدف برسیم، این است که از رهبر و راه‌بلد، عقب یا جلو بیفتیم و او را گم کنیم. در این صورت، مسیر را اشتباه خواهیم رفت و مانع دیگری که می‌تواند در مسیر ما قرار بگیرد، خستگی است. گاهی ارزش کار اصلی به خاطر خستگی فراموش می‌شود.

وی با بیان اینکه اشتباه در تشخیص اولویت‌ها و اقتضائات مانع دیگری در مسیر تحقق اهداف نظام است، اظهار کرد: باید موقعیت امروز را به طور دقیق بشناسیم. اگر بخواهیم به درستی در مسیر انقلاب اسلامی حرکت کنیم، از مسیر اصلی منحرف نشویم و دیگران را هم با خودمان همراه سازیم، باید مراقب این عوامل بازدارنده باشیم.

مصباح یزدی تاکید کرد: باید هدف اصلی را به درستی شناخت و آن را با اهداف فرعی اشتباه نگرفت. لازم است توقع‌مان را متناسب با هدف اصلی تنظیم کنیم. در اوایل نهضت، کسانی بودند که با انقلاب اسلامی همراهی داشتند اما به تدریج، هرکدام در مرحله‌ای از قطار انقلاب پیاده شدند؛ چون اهداف نامعقولی را نسبت به انقلاب اسلامی در ذهن‌شان ترسیم کرده بودند و انتظار داشتند که یک شبه معجزه شود و انقلاب، به سرعت همه چیز را متحول کند.

وی ادامه داد: نباید رای خود را به رهبری تحمیل کنیم. برخی در برابر قرآن هم به همین شیوه عمل می‌کنند و رای خود را به قرآن تحمیل می‌کنند. باید زانوی ادب را روی زمین بگذاریم و در مقابل قرآن بنشینیم. گاهی برخی نسبت‌های اشتباهی را به مواضع رهبری می‌دهند،‌ درحالی که مواضع ایشان محکماتی دارد و باید به عمق آنها پی برد.

مصباح یزدی با اشاره به اهمیت تشخیص اولویت، گفت: شرایط امروز ما عادی نیست. در شرایط جنگ ترکیبی هستیم و با دشمنی‌های مختلف مواجهیم. باید بیشتر متحد و منسجم باشیم. هدف بسیار والایی داریم و در آستانه تحول در نظم جهانی هستیم. لازم است افق‌های آینده را ببینیم. ملت‌ها در اقصی نقاط جهان در حال بیدار شدن هستند. باید وسیع‌تر نگاه کنیم، چراکه کارهای بسیار عظیمی در پیش داریم.

وی یادآور شد: باید سطح فکر، آگاهی و بصیرت‌ مردم افزایش یابد. خود ما هم به ارتقای سطح بینش و بصیرت نیاز داریم. جبهه پایداری و دیگر احزاب ما چقدر به این امر مهم اهتمام داشته‌اند؟ انتخابات یک موضوع فرعی است. باید سطح آگاهی مردم را بالا ببریم تا خودشان تشخیص دهند که چرا فردی بهتر و گزینه اصلح است. ما در این زمینه کم کار کرده‌ایم. هم جامعه ما و هم جامعه جهانی، احتیاج به روشنگری‌هایی از این دست دارد.



",politics,
459,"
به گزارش همشهری آنلاین، حجت الاسلام والمسلمین سیدمحمد حسن ابوترابی‌فرد در خطبه های این هفته نماز جمعه تهران گفت: مقام معظم رهبری در دیدار با اعضای شورای نگهبان به مقوله انتخابات و زمینه مشارکت پرشور مردم اشاره کردند و در آغاز سال جاری به چهار راهبرد امنیت، سلامت، رقابت و مشارکت در انتخابات پرداختند.

وی ادامه داد: مشارکت در انتخابات از آشکارترین نوع رقابت سیاسی در جوامع مردم‌سالار است و نماد اراده ملت برای تعیین سرنوشت جمعی و سیاسی خود به شمار می آید؛ مشارکت گسترده سیاسی شهروندان، گروه ها و احزاب در انتخابات نقش تعیین کننده ای در تحکیم پیوند ملت و دولت و گردش نخبگانی و جابجایی قدرت دارد و مهمترین ابزار تجلی اراده و حاکمیت ملت است.

امام جمعه موقت تهران بیان کرد: مشارکت در انتخابات از آشکارترین نوع مشارکت سیاسی در جوامع مردم‌سالار است. با این نگاه به این مهم، رقابت پیش نیاز مشارکت پرشور است که رهبری معظم در دیدار اخیر اعضای شورای نگهبان بر آن تاکید کردند. در این راستا باید اشاره کنم تصمیمات برخی ار اعضای هیات های اجرایی عالمانه، خردمندانه و همسو با این مبانی و اصول نبود و مورد نقد صاحب نظرات دغدغه مند و مسئولان ارشد اجرایی قرار گرفت؛ امیدوارم با برنامه ریزی صحیح و احساس مسئولیت دولتمردان و ملت عزیز شاهد حضور اقتدار آفرین ملت بزرگ ایران در انتخابات پیش رو باشیم.

ابوترابی فرد در ادامه با اشاره به جنایات رژیم صهیونستی در غزه گفت: در آستانه چهلمین روز مقاومت قهرمانانه غزه هستیم؛ فلسطین پاره تن اسلام و غزه پاره تن فلسطین است.

وی ادامه داد: امام موسی صدر می فرمود ما اسرائیل را شر مطلق می دانیم و هیچ نهادی را خطرناک تر از این رژیم نمی شناسم، شکل گیری و ماندگاری این رژیم کودک کش با حمایت کامل و تمام عیار سیاسی، نظامی و اقتصادی امریکا است و بر اساس پروژه انگلیسی و اعلامیه غیرقانونی بالفور زمینه تولد این رژیم منحوس فراهم شد و با مدیریت انگلیس و امریکا در سال ۱۹۴۸ میلادی تولد نامشروع او شکل گرفت. این رژیم در طول حدود ۷۰ سال با کشتار و قتل عام مسلمانان و مسیحیان و اشغالگری و تجاوز سرزمین مظلوم فلسطین را تصرف کرد و تاکنون با حمایت قدرت های غربی و ایالات متحده حیات ننگین، متزلزل و عنکبوتی او ادامه داشته است.

ابوترابی فرد رژیم اشغالگر قدس را یکی از مهمترین مولفه های بحران زا در منطقه و جهان اسلام و جامعه جهانی خواند و افزود: با پیروزی شگفت انگیز و غرورآفرین اطلاعاتی و نظامی مجاهدان فلسطینی در عملیات طوفان الاقصی هیمنه اطلاعاتی، نظامی و دفاعی و امنیت آن فروپاشید؛ طبق آخرین نظرسنجی سالانه موسسه مطالعات امینت ملی رژیم صهیونستی در سال های ۲۰۲۲ و ۲۰۲۳، محبوب ترین نهاد در سرزمین های اشغالی ارتش و دستگاه های اطلاعاتی و امنیتی بودند، اما ‌پرسشی که در سرزمینی ها اشغالی بازتاب داشت، فروپاشی سیستم اطلاعاتی، امنیتی و نظامی رژیم صهیونستی و شکست مفتحضانه لشکر ۱۴۳ این رژیم و کشته شدن فرمانده این لشکر ظرف چند ساعت است.

وی اضافه کرد: عملیات طوفان الاقصی دکترین نظامی بن گوریون را فروریخت. این دکترین بر سه اصل شکست ناپذیری، اشراف و برتری اطلاعاتی و رصد هرگونه اقدام و حرکت و انتقال نقطه نبرد به قلمرو دشمن و خارج از محدوده سرزمین های اشغالی استوار بود؛ قهرمانان غزه نشان دادند این رژیم از کمترین توان و ظرفیت نظامی و قدرت دفاعی در برابر دو هزار رزمنده سلحشور غزه محروم و ناتوان است. قهرمانان غزه حدود ۴۰ کیلومتر در درون سرزمین های اشغالی نفوذ کردند و تمام سیستم اطلاعاتی و امنیتی رژیم را فلج کردند و اشراف اطلاعاتی و برتری اطلاعاتی رژیم را به سخره گرفتند.

خطیب موقت نمازجمعه تهران گفت: عملیات قهرمانان سلحشور غزه در قلب سرزمین های اشغالی و در نه غزه و آن هم رویارویی با لشکر به اصطلاح قدرتمند صهیونستی شکل گرفت. در طول ۴ دهه گذشته رژیم اشغالگر در تمام عملیات نظامی خود در برابر محور مقاومت بدون استثنا شکست خورده است. این عملیات اقتدار آفرین از ارکان متزلزل و خانه عنکبوتی رژیم در برابر دیدگان جامعه جهانی پرده برداری کرد و اقتدار علمی، راهبردی و استراتژی نظامی، قدرت اطلاعاتی دانش و فناوری و قدرت فرماندهی و مدیریت میدانی حماس و نیروهای مقاومت را به نمایش گذاشت.

ابوترابی فرد ادامه داد: حدود ۶ هفته از تهاجم گسترده دنیای غرب، امریکا و متحدانش و رژیم صهیونیستی بر غزه مظلوم می گذرد. این تهاجم دهشتناک نقاب از چهره سیاه و هیولایی رژیم صهیونستی و متحدان او برداشت.

وی اضافه کرد: کودکان، زنان و شهروندان مظلوم ولی مقتدر غزه در زیر بمب های فسفری و موشک های صهیونیست ها قرار دارند؛ موشک هایی که در واقع از واشنگتن شلیک می شود و قبل از آن که بنیان های غزه را هدف قرار دهد ارکان اقتدار رژیم صهیونستی را هدف قرار داده است. در همین روزها حدود ۷۰ هزار تن تسلیحات نظامی با کشتی های امریکایی در اختیار این رژیم قرار گرفته است. در این شرایط جهان آموخت ملتی با دست تهی و خالی اما با ایمان، صبر، استقامت، اتکا به خدا و با حمایت سلحشوران محور مقاومت در سراسر گیتی وجود دارد که در محاصره آب، غذا و دارو و در ناجوانمردانه ترین شبیخون ها قرار دارد. ملتی که امپراطوری دروغ جهانی و سیطره بمب ها و حقیقت فلسفه چیرگی خون بر شمشیر و رسوایی ستم را نشان داد.

ابوترابی فرد گفت: امروز جهان در یک میدان شاهد مردان و زنان مقاومی است که حتی برای یکبار در زیر آتش بار دهشتناک صهیونیست ها پرچم سفید بلند نکرده و مقاوم و قهرمان ایستادند. در مقابل آن ها دژخیمانی قرار دارد که حقوق بشر و همه ارزش های انسانی را به سخره گرفتند.

وی بیان کرد: یک دیپلمات برجسته گروه ۷ در مصاحبه نشریه تایمز گفت که ما قطعا نبرد در جهان جنوبی را باختیم و در اوکراین شکست خوردیم. همه کاری که در این بخش از جهان در موضوع اوکراین انجام دادیم، از دست رفت و توصیه به قوانین بین الملل و نظم جهانی را فراموش کنیم که آن ها دیگر به این حرف ها گوش نمی هند.

وی گفت: امروز جهان به این واقعیت رسیده که امریکا نمی تواند امنیت نزدیک ترین متحدانش را تامین کند و او را از رخداد دهشتناک طوفان الاقصی در امان بگذارد پس چه طور می تواند امنیت و نظم جهانی مورد نگاه غربی را سامان دهد.

ابوترابی فرد در خطبه اول نمازجمعه این هفته تهران ضمن گرامیداشت ۲۴ آبان سالروز ارتحال علامه طباطبایی گفت: امیدوارم وزارت خانه های علوم و بهداشت از تمام ظرفیت خود برای ارتقای بنیه علمی بهره گرفته و وزارت آموزش و پرورش کشور نیز با الهام از آموزه های وحیانی و استادان دلسوز و خدوم راه را برای تحول در عرضه های علمی و فکری و اخلاقی جامعه هموار کنند.

",politics,
460,"
به گزارش همشهری آنلاین، حسین امیرعبداللهیان، وزیر امور خارجه ایران در مصاحبه با یک رسانه انگلیسی بار دیگر تأکید کرده که ایران خواستار گسترده شدن دامنه درگیری‌ها در جنگ غزه نیست اما در صورت ادامه جنایات علیه مردم در غزه و کرانه باختری، گسترش درگیری‌ها اجتناب‌ناپذیر است.

طبق نوشته روزنامه فایننشال‌تایمز، دیپلمات ارشد ایران در این مصاحبه گفته که تهران از طریق کانال‌های محرمانه به آمریکا گفته که خواستار گسترده‌تر شدن دامنه جنگ غزه نیست اما به واشنگتن در این خصوص هشدار داده است.

به نوشته این روزنامه، امیرعبداللهیان ضمن منتفی دانستن گفت‌وگوهای مستقیم میان ایران و آمریکا تصریح کرد: «طی ۴۰ سال گذشته پیام‌های میان ایران و امریکا از طریق سفارت سوئیس در تهران به عنوان حافظ منافع آمریکا رد و بدل شده است.»

رئیس دستگاه دیپلماسی ایران اضافه کرد: «در پاسخ به آمریکا ما گفتیم که ایران خواستار گسترش جنگ نیست اما به دلیل رویکرد اتخاذشده توسط آمریکا و اسرائیل در منطقه، چنانچه جنایات علیه مردم غزه و کرانه باختری متوقف نشوند هر احتمالی قابل بررسی است و درگیری‌های گسترده‌تر ممکن است اجتناب‌ناپذیر شوند.»

دولت آمریکا به ریاست‌جمهوری «جو بایدن»، رئیس‌جمهور آمریکا از زمان آغاز جنگ رژیم صهیونیستی علیه غزه گسترده‌ترین حمایت‌های عملی را از تل‌آویو اعلام کرده است. دولت بایدن علاوه بر ارسال بسته کمک چند میلیون دلاری از طریق کانال‌های پشت پرده نیز فروش سلاح به این رژیم را افزایش داده است.

موضع دولت آمریکا تضادی آشکار با افکار عمومی در این کشور دارد. در روزهای گذشته شهرهای مختلف در آمریکا به صحنه تظاهرات در حمایت از آتش‌بس در غزه و برای محکوم کردن حملات اسرائیل تبدیل شده است.

با وجود این، دولت بایدن اعلام کرده که خواستار آتش‌بس در غزه نیست و تنها از آنچه «وقفه‌های جنگی بشردوستانه» خوانده شده حمایت کرده است. در حملات رژیم اسرائیل به مناطق مختلف غزه از روز ۷ اکتبر به این سو بیش از ۱۱۵۰۰ فلسطینی به شهادت رسیده‌اند.

",politics,
461,"
به گزارش همشهری‌آنلاین، فردا شنبه ۲۷ آبان‌ماه راهپیمایی حمایت از کودکان غزه در مقابل جنایات رژیم صهیونیستی در سراسر کشور برگزار می‌شود.

این مراسم در تهران فردا ساعت ۱۵ در میدان انقلاب اسلامی با سخنرانی سرلشکر حسین سلامی فرمانده‌کل سپاه پاسداران انقلاب اسلامی برگزار خواهد شد. تهرانی‌ها از دو مسیر میدان فردوسی و چهارراه نواب به سمت میدان انقلاب اسلامی راهپیمایی می‌کنند.

",politics,
462,"
به گزارش همشهری آنلاین، وزارت خارجه آذربایجان در بیانیه ای، از قرارداد توسعه روابط ریلی و جاده ای با ایران که مورد انتقاد دولت آمریکا قرار گرفته دفاع کرد.

در این بیانیه که در جواب بیانیه جیمز اوبراین، دستیار وزیر امور خارجه آمریکا در جلسات کمیته فرعی اروپایی روابط خارجی مجلس نمایندگان ذکر شده، آمده است: آمریکا که کشور منطقه نیست، با اقدامات و اظهارات خود به تلاش های امنیت حمل و نقل کشورهای منطقه ضربه می زند.

طرف آمریکایی به خوبی می‌داند که عدم اجرای تعهدات ناشی از بند ۹ بیانیه سه جانبه ۲۰۲۰ توسط ارمنستان، آذربایجان را بر آن داشت تا در مورد ساخت جاده‌های جایگزین تصمیم بگیرد.

توافق در مورد نحوه ایجاد خطوط ارتباطی با کشورهای همسایه، از جمله توافق با ایران در مسیر جمهوری خودمختار نخجوان، حق حاکمیت آذربایجان است. در این زمینه، آذربایجان بار دیگر تأیید می کند که فرمت «۳+۲» (آذربایجان-ارمنستان-ترکیه-روسیه-ایران) اولویت امنیت منطقه است.

در این راستا، هرگونه اظهارنظری که تلاش‌های مورد بحث را تضعیف کند، نامناسب است.

",politics,
463,"
به گزارش همشهری آنلاین، سید محمد حسینی درباره مطرح شدن استیضاح وزیر امور خارجه اظهار کرد: یک نماینده می‌تواند اظهارنظر کند، ولی در زمان بررسی برنامه هفتم توسعه اصلا استیضاح معنا و مفهومی ندارد زیرا غیر از برنامه توسعه، موارد دیگر در دستور کار قرار نمی‌گیرد و هیات رئیسه هم چنین استیضاحی را اعلام وصول نکرده است.

وی ادامه داد: مطرح شدن این مسائل در شرایط فعلی جای تاسف دارد. دولت در حمایت از مردم فلسطین در حال نقش آفرینی بوده و وزیر خارجه فعال شده است. مطرح شدن استیضاح در این شرایط یعنی تحلیل درستی از مسائل منطقه و جهان وجود ندارد و مصالح ملی را نادیده گرفته می‌شود. در شرایط فعلی همه باید دست به دست هم دهیم که خوشبختانه نمایندگان مجلس هم همینگونه بوده و همراه هستند و در کنار فعالیت دیپلماتیک رئیس‌جمهور ووزیر خارجه، نمایندگان هم هیات‌های مختلفی را به سایر کشورها فرستاده‌اند و هماهنگی و همراهی در این مورد بین دولت و مجلس وجود دارد.



حسینی همچنین درباره استیضاح وزیر آموزش و پرورش خاطرنشان کرد: این مورد هم اعلام وصول نشده است. به برخی سوالات نمایندگان توضیح داده شده است. برخی سوالات مربوط به وزیر فعلی نمی‌شود مثلا درباره آسیب‌های اجتماعی یا در مورد متن کتاب‌های درسی سوال شده است. وزیر که نمی‌تواند بلافاصله تغییرات ایجاد کند و این تغییرات زمان ‌بر است. مساله کمبود معلم‌ها هم وجود داشت که سازمان اداری استخدامی و وزارت فرهنگ در حال تلاش هستند تا این مشکل برطرف شود.



انتهای پیام

",politics,
464,"
به گزارش همشهری آنلاین، آیت‌الله سیدابراهیم رئیسی شامگاه پنجشنبه در نشست خبری با اصحاب رسانه و خبرنگاران استان چهارمحال و بختیاری، اظهار داشت: ابتدا باید از حضور و وفاداری مردم استان چهارمحال و بختیاری و شهرکرد، تشکر کرد.

وی با اشاره به سفر دوم خود به استان چهارمحال و بختیاری، عنوان کرد: در برنامه خود این بود که در این سفر از چند شهر به ویژه شهرستان لردگان، بازدید کنم اما به دلایلی این بازدیدها به تعویق افتاد که ان‌شاالله به طور خاص و حتما به این شهرها سفر خواهم کرد.

رئیس جمهور با اشاره به اینکه نسبت به معیشت و سفره مردم همواره دغدغه داریم و اساسا موضوع اصلی دولت نیز همین موضوع است، مطرح کرد: دولت توانسته مواردی که باعث تورم می‌شود را کنترل کند، اولین این موارد رشد نقدینگی است، دولت موفق شده که رشد نقدینگی را کنترل کند که اکنون به 26.5 درصد رسیده است.

وی با بیان اینکه مورد دوم مبحث کسری بودجه است، عنوان کرد: دولت توانسته این مسئله را نیز کنترل کند، برای مثال در ابتدای دولت سیزدهم دولت به کسری 480 هزار میلیارد تومانی بودجه مواجه بود که با تولید و درآمد این کسری بودجه جبران شد.

رئیسی با بیان اینکه در سال دوم فعالیت دولت، تلاش شد تغایری میان منابع و مصارف وجود نداشته باشد، گفت: خوشبختانه در سال دوم نیز کسری بودجه آنچنانی اتفاق نیفتاد، در سال جاری نیز تلاش بر همین است که سال را بدون کسری بودجه به پایان ببریم.

وی با اشاره به اینکه سومین مورد، مسئله کنترل اضافه برداشت بانک‌ها از بانک مرکزی است، عنوان کرد: از ابتدای سال وضعیت چند موسسه و بانک در این خصوص مشخص شده است تا انضباط مالی در اضافه برداشت از بانک مرکزی صورت گیرد.

رئیس جمهور با اشاره به اینکه مهار تورم را باید در رشد تولید دنبال کرد، گفت: اقتصاد کشور دو پایه مهار تورم و رشد تولید دارد که باید هر دو این‌ها اتفاق بیفتد. طبق آخرین آمارها از سوی بانک مرکزی، وضعیت رشد تولید در حوزه‌های مختلف، متفاوت با سال‌های قبل است، که تلاش می‌شود این وضعیت رشد اقتصادی به ثبات برسد.

رئیسی با اشاره به مسئله کالابرگ، اظهار کرد: لازم است در این خصوص اقداماتی برای قیمت کالاهای سفره مردم صورت گیرد تا این کالاها با نوسان قیمت ارز، دچار نوسان قیمت و افزایش قیمت نشود.

وی با اشاره به افتتاح بیش از 4 هزار واحد مسکونی در این سفر در استان، بیان کرد: در مراکز استان‌ها برای واگذاری زمین مشکلاتی وجود دارد اما در شهرهای دیگر این مشکلات نیست، امروز 200 هکتار زمین در این استان واگذار شد.

رئیس جمهور با اشاره به اینکه آمار بیکاری در این استان آمار بالایی بود، خاطرنشان کرد: اکنون آمار بیکاری در این استان روند کاهشی به خود گرفته است که یکی از دلایل آن، احیای واحدهای تولیدی و فعال‌سازی برخی بخش‌ها است.

وی در خصوص مسئله آب در استان و کشور، بیان کرد: سخن در خصوص مسئله آب این است که آب باید مدیریت شود و به صورت عادلانه توزیع شود، حتما باید در صنعت از پساب به جای آب استفاده شود. مدیریت آب اقتضا می‌کند که محوری‌ترین نکته آن اجرای عدالت باشد، اما اینکه عدالت چیست را کارشناسان مربوطه باید بررسی کنند.

همچنین سید ابراهیم رئیسی شامگاه پنج‌شنبه در نشست با جمعی از حلقه‌های میانی و فعالان سیاسی و فرهنگی استان چهارمحال و بختیاری پس از استماع دیدگاه‌های نمایندگان اقشار مختلف، در خصوص نظارت بر دولت گفت: علاوه بر نظارت‌های عام و خاصی که وجود دارد بنده مدام با بخش‌های مختلف در ارتباط هستم و نقطه‌نظرات نخبگان را می‌شنوم و عمل می‌کنم.

رئیس‌جمهور با بیان اینکه متاسفانه دستاوردهای بزرگ دولت به درستی تبیین نشده است، خاطرنشان کرد: اشکال و کوتاهی در کار رسانه‌ای و اطلاع‌رسانی دولت وجود دارد که باید جبران شود.

وی در خصوص جذب نیروهای حزب‌الهی، کارآمد و جوان توضیح داد: این مهم از ابتدا برنامه دولت بوده و هست و حلقه‌های میانی باید افراد شایسته را معرفی کنند.

رئیسی با تاکید بر اینکه مبنای ما در انتصابات شایسته‌سالاری و کارآمدی است، افزود: اگر در دولت ما فردی منصوب شده که بعدها ناکارآمدی او محرز شده بدون فوت وقت جابجا شده است.

رئیس‌جمهور ادامه داد: تفاوت ما با دولت‌های دیگر در همین است، در هر سطحی ضرورت تغییر اثبات شود با اراده تصمیم می‌گیریم و اقدام می‌کنیم.

وی اضافه کرد: با کسی عهد اخوت نبسته‌ایم و هیچکس برای ما محترم‌تر از نظام و رضایت مردم نیست.

وی با اشاره به راه‌اندازی گشت ارشاد مدیران در تمام سطوح تشریح کرد: آنچه که به مردم وعده دادم عمل شد و نیروهای محرمانه ما فعال هستند و بازرسی‌های نهان و آشکار در حال انجام است.

رئیسی در بخش دیگری از سخنان خود با اشاره به انعکاس غلط طرح مولدسازی در رسانه‌ها اظهار کرد: مولدسازی قانون نیست بلکه روش اجرای قانونی است که همواره وجود داشته و دولت سیزدهم برای اجرای قانونی روی زمین مانده سازوکار تعریف کرد.

رئیس‌جمهور با بیان اینکه به گستردگی همه کشور کار جهادی انجام می‌شود، گفت: برنامه بنده احیای جهاد سازندگی بود اما مشاهده کردم که هرچند جهاد با کشاورزی ادغام شد اما به حمدالله روحیه جهادی باقی مانده و لذا با تشکیل شورای عالی جهاد در سه بخش هدایت، حمایت و نظارت گروه‌های جهادی را همراهی می‌کنیم.

وی در خصوص موضوع آب چهارمحال و بختیاری اظهار داشت: ما امروز برای همین مسئله آمدیم و همچنان تا پایان تمام مشکلات در حوزه نیرو پیگیر خواهیم بود، همانطور که عدم تکرار خاموشی‌های گذشته گواه این ادعاست.

رئیسی در پایان تاکید کرد: دولت سیزدهم درگیر حواشی نخواهد شد، خیلی‌ها با پاسخگویی حاشیه‌ها وقتشان گرفته شد اما اصل برای ما باز کردن گره‌هاست.

رئیس‌جمهور با بیان اینکه چاله‌ها را باید چاره کرد و نباید از آن‌ها گذشت، افزود: چاره‌ها در درون کشور است و ما آن را در دست بیگانه دنبال نمی‌کنیم.

وی ادامه داد: بسیاری از مسائلی که برخی لاینحل دانستند حل شده و یا در حال حل شدن است و ما در کشور بن‌بست نداریم.

رئیسی منطق دولت سیزدهم را نه در شعار بلکه در عمل «ما می‌توانیم» عنوان کرد و افزود: با قدرت موانع را برطرف خواهیم کرد و با لطف الهی و همراهی مردم گره‌ها باز خواهد شد.

",politics,
465,"
به گزارش همشهری آنلاین به نقل از رویترز، «کاترین کولونا»، وزیر امور خارجه فرانسه ادعا کرد که او روز پنجشنبه به همتای ایرانی خود گفته است که اگر درگیری در غزه به سراسر منطقه گسترش یابد، تهران مسئولیت سنگینی بر عهده خواهد داشت.

کاترین کولونا در ژنو گفت: «تمدید درگیری کنونی در غزه به نفع کسی نیست و ایران مسئولیت سنگینی خواهد داشت.»

ادعاهای وزیر خارجه فرانسه پس از دیدار و گفتگو با همتای ایرانی خود، «حسین امیرعبداللهیان» در ژنو صورت گرفته است. این گفتگو جدیدترین گفتگو بین مقامات فرانسوی و ایرانی بود.

فرانسه از حامیان و متحدان نزدیک تل آویو در حمله به نوار غزه به شمار می‎‌رود و حمایت خود را از رژیم صهیونیستی اعلام کرده است. همزمان «بنیامین نتانیاهو»، نخست وزیر رژیم صهیونیستی که این روزها به شدت تحت فشار داخلی بدلیل عدم آزادی اسرای اسرائیلی قرار دارد، در گفتگویی به سی‌بی‌اس مدعی شد «نشانه‌های قوی داریم که گروگان‌هایی که حماس نگهداری می‌کند، در بیمارستان الشفاء هستند و این یکی از دلایل ورود ما به این بیمارستان است.»

نتانیاهو همچنین به ناموفق بودن در غزه اذعان کرده و گفته است که تلاش می‌کنیم با کمترین تلفات غیرنظامی مأموریت را به پایان برسانیم، اما متأسفانه در این هدف موفق نبوده‌ایم.

نخست وزیر افراطی رژیم صهیونیستی در حالی که اکنون در تلاش برای اشغال غزه است، اما مدعی شده که ما می‌خواهیم مسئولیت نظامی در غزه را برای جلوگیری از ظهور گروه‌های مسلح به عهده بگیریم ولی به دنبال اشغال غزه نیستیم.

پیش از این نیز، «بتسئیل اسموتریچ»، وزیر دارایی رژیم صهیونیستی در سخنانی در انتقاد از عملکرد کابینه جنگ رژیم صهیونیستی گفت که «حقیقت این است که بعد از ۴۱ روز (از جنگ) السنوار همچنان قادر به انجام مذاکره و تعیین شروط آزادسازی گروگان‌هاست و این بدان معناست که ما در جهت درستی قرار نداریم. زمان آن فرا رسیده است که کابینه جنگ قاطعیت بیشتری نشان دهد.»

همزمان موج حمایت جهانی از فلسطین ادامه دارد و «هیلاری الیسون»، هنرمند و خواننده سرشناس نروژی در کنسرت خود با پرچم فلسطین حاضر شد و در سخنانی در حمایت از مردم فلسطین و غزه گفت: «این صرفاً یک پرچم نیست، این پرچم قوی‌ترین ملت در جهان در حال حاضر است، این پرچم فلسطین است و آن‌ها اکنون در معرض نسل‌کشی هستند، کودکان بمباران می‌شوند و خانواده‌ها از هم پاشیده می‌شود، نه خبری از اینترنت است، نه غذا و نه آب، ما در سال ۲۰۲۳ باید بگوییم که بمباران غزه باید فوراً متوقف شود. ""فلسطین همیشه آزاد است.»

",politics,
466,"
به گزارش همشهری آنلاین، سرلشکر سید عبدالرحیم موسوی فرمانده کل ارتش با بیان اینکه امروز بین نیروهای مسلح و مردم در دفاع از کشور، وحدت و هم‌افزایی و همدلی وجود دارد، تصریح کرد: این وحدت به نحوی است که بین نیروهای مسلح برای اینکه کدام یک به رفقای شهیدشان زودتر بپیوندند پیشمرگ و پیشقدم همدیگر هستند.

سرلشکر موسوی در پاسخ به سؤالی در خصوص تهدیدات اخیر آمریکا علیه ایران، تصریح کرد: حرف‌های آن‌ها جدید نیست، زیرا هر بار به بهانه‌های مختلف حرف‌هایی را می‌زنند. اما، هم خودشان می‌دانند و هم آدم‌های عاقل‌تر از آن‌ها که جمهوری اسلامی ایران در دفاع از آرمان‌ها، انقلاب و کشور پای فرمان رهبر معظم انقلاب اسلامی با تمام وجود ایستاده و جدی است.

وی افزود: آن‌ها می‌دانند ایران توان این را دارد تا در برابر هر قدرتی و در هر سطحی از حدود و ثغور این کشور دفاع کند و کاری از پیش نخواهند برد.

سرلشکر موسوی در پایان خاطرنشان کرد: می‌دانند ممکن است کسی بی‌عقلی کند و دستی به طرف ایران دراز کند، اما رها کردن این دست کار آن‌ها نیست، البته این را به خوبی می‌دانند. لذا؛ بعید می‌دانم عقلای آن‌ها چنین اجازه‌ای را بدهند.

",politics,
467,"
به گزارش همشهری آنلاین، سردار قاآنی در این نامه محمد ضیف را شهید زنده خطاب کرده است.

این عبارت در ادبیات ایران برای جانبازان به کار برده می شود و به همین دلیل اصطلاح فرمانده نیروی قدس تائیدی بر اطلاعات غیر رسمی است که از محمد ضیف در دسترس است.

بیشتر بدانید:

ببینید | همه چیز درباره فرمانده مرموز عملیات طوفان الاقصی

پیش تر گفته شده بود محمد ضیف در جریان یک عملیات تروریستی از سوی رژیم صهیونیستی در سال ها قبل به شدت مجروح شده و یک چشم و یک پای خود را از دست داده است.



",politics,
468,"
به گزارش همشهری آنلاین فرمانده نیروی قدس سپاه در پیامی خطاب به «محمد الضیف» فرمانده کل گردان‌های مقاومت عزالدین قسام: حماسه بزرگی به نام طوفان الاقصی ثبت کردید که با یاری خداوند و به دست مجاهدان گردان‌های القسام و مجاهدان مقاومت در غزه به انجام رسید.ضعف و شکنندگی رژیم غاصب صهیونیستی را به وضوح نشان دادید و به صورت عملی و قاطع نشان دادید که رژیم از تار عنکبوت ضعیفتر است.

فلسطین و منطقه پس از طوفان الاقصی، آن گونه که قبل از آن بود، نخواهد بود.

",politics,
469,"
به گزارش همشهری آنلاین، همایش دبیران استانی احزاب جبهه تحول خواهان انقلابی، پنجشنبه 25 آبان برگزار شد. غلامعلی حدادعادل،رئیس شورای ائتلاف نیروهای انقلاب اسلامی و علیرضا زاکانی سخنرانان اصلی این همایش بودند.

حدادعادل در ابتدای سخنان خود درباره تحولات غزه اظهار داشت:پشتیبانی آمریکا از اسرائیل برای آن‌ها جنبه حیثیتی دارد. معتقدم نبرد غزه و توحش صهیونیست‌ها، ماهیت تمدن غربی را در بر گرفته است. پیش از انقلاب، آمریکایی‌ها نیروهای خود را تحت عنوان سپاه صلح به ایران میفرستادند اما حالا این چهره، نقاب انداخته و توحش خود را نشان می‌دهد. آرمان‌های تمدن غربی فقط شعار است و در عمل چیزی جز جنایت نیست. جنایات غربی‌ها و صهیونیست‌ها باید موجب اعتقاد بیشتر ما به آرمان‌های انقلاب شود. چرا که بنیان گذار انقلاب اسلامی از همان ابتدا این کشورها و رژیم ها را خبیث می‌دانست. جنگ فلسطین، آثار مثبتی در نظام بین الملل خواهد داشت. همان طور که شهادت سردار سلیمانی در فضای سیاسی ایران تاثیر گذاشت، جنگ فلسطین نیز تاثیرگذار خواهد بود. رئیس شورای ائتلاف نیروهای انقلاب اسلامی در ادامه به بیان نکاتی درباره فعالیت حزبی پرداخت و گفت:کار تشکیلاتی نباید موسمی و فصلی باشد. متاسفانه احزاب ایران فصلی شده‌اند و تنها در زمان انتخابات فعال میشوند. بحث جوانگرایی نیز حائز اهمیت است و فعالان سیاسی اکثرا سالخورده شده‌اند. از سوی دیگر نقش زنان نیز در فعالیت‌های سیاسی و مشارکت در انتخابات کمرنگتر از مردان است. به همین دلیل چندین سال است که در شورای ائتلاف، معاونت بانوان ایجاد کرده‌ایم تا نقش آنان پررنگ تر شود. احزاب باید در مسائل اقتصادی، فرهنگی و اجتماعی دارای برنامه باشند و به مجلس و دولت در این زمینه کمک کنند.در تشکلات سیاسی، این احزاب هستند که باید به دنبال مردم روند.

علیرضا زاکانی نیز در ابتدای سخنان خود اشاره‌ای به جریانات فلسطین داشت و بیان کرد: درحال حاضر منطقه غرب آسیا درحال گذران حساس ترین روزهای خود است . ملت فلسطین در اوج اقتدار قرار دارد و برای استقلال سرزمینش میجنگد. مظلومیت و محرومیت مردم فلسطین از حقوق اولیه انسانی توسط جنایت کاران صهیونیستی درحال مشاهده است. شهردار تهران سپس به خدمات دو ساله شهرداری تهران اشاره کرد و گفت: مدیریت قبلی شهردار تهران در شان مردم تهران نبود و کارکرد خاصی نداشت. وقتی به مدیریت قبلی شهر تهران گفتند چه برنامه ای برای این شهر دارید؟ جواب داد فعلا باید بدهی‌ها را پرداخت کنیم.اما به لطف خدا در چندماه اول، مشکلات مالی را حل کردیم و اینک از لحاظ تحقق درصد بودجه به حدی رسیدیم که در هیچ دوره‌ای چنین رشدی نداشته‌ایم.تهران را در یک چشم اندازه ده ساله به شهری الگو در زمینه آرمان‌های انقلاب اسلامی خواهیم رساند. در سفر اخیر به چین، قراردادهایی بالغ بر ۳ میلیون دلار منعقد کردیم. تمامی این توفیقات شهرداری تهران، همگی در پرتوی عنایات خداوند شکل گرفت که تمامی این موارد، مقدمه‌ای برای رساندن تهران به تمدن نوین اسلامی بوده است.

زاکانی سپس درباره جبهه تحول خواهان انقلابی گفت: شرایط حال کشور، آرمانی است. چرا که سه قوه انقلابی و در خدمت مردم هستند. البته اختلاف نظر وجود دارد که این طبیعی است. مجموعه تحول خواه از سال ۱۳۸۲ مسیر جدیدی را آغاز کرد. در دوره‌های گذشته عده ای قلیل برای کشور تصمیم گیری میکردند اما رفته رفته این عده زیاد شدند و با همراهی مردم به تصمیم گیری‌ها مهم پرداختند. جبهه تحول خواه هیچوقت ادعای سهم خواهی نداشته است و حرکت در مدار ولی جامعه و وحدت حول آن همواره مهم ترین ارزش‌های تحول خواهان انقلاب بوده است. سخنان رهبر انقلاب باید منشور عمل تحول خواهان شود و از حاشیه نشینی و انفعال پرهیز شود. شرایط کشور درحال تغییر است و در این راه باید امیددهی به مردم افزایش پیدا کند و از ناامیدی پرهیز شود. مجلس دوازدهم باید انقلابی تر و آرمانی تر شود و جهت گیری آن تغییر نکند بهتر است چهارچوب ها و منشور مجلس آینده نیز نوشته شود و توسط نامزدها با مردم به اشتراک گذاشته شود.

",politics,
470,"
به گزارش همشهری آنلاین، آیت الله غلامعلی صفایی‌بوشهری روز پنجشنبه در همایش ملی خرما و صنایع وابسته در بوشهر اظهار کرد: حجم مالی محدود تولیدکنندگان و صادرکنندگان در کنار نبود کنسرسیوم‌های خرما سبب شده که توان بازرگانان خرمای استان بوشهر در عرصه جهانی کم رنگ باشد.

وی افزود: در کنار این موضوع‌ها نیاز است که وزارت امور خارجه با تسهیل گری در سفارت‌خانه های خارج کشور، زمینه ارتباط‌گیری فعالان عرصه خرما برای مراودات اقتصادی فراهم کند.

نماینده ولی فقیه در استان بوشهر تصریح کرد: توان مالی تولیدکنندگان استان بوشهر و حتی کشور برای به دست گرفتن بازارهای جهانی محدود و نیازمند حمایت های دولت در تخصیص منابع ارزان قیمت بانکی است.

صفایی بوشهری‌ ادامه داد: عمده ترین روش برای افزایش ظرفیت تولیدکنندگان و صادرکنندگان خرما تشکیل کنسرسیوم و همچنین شهرک خرما است.

وی گفت: چند سال پیش پیشنهاد تشکیل این شهرک که می تواند کلیه مسایل خرما در دو بخش بسته بندی و فرآوری و همچنین صادرات در آن جای می گیرد را به متولیان این بخش ارائه کرده و منتظر عملیاتی شدن آن هستیم.

امام جمعه بوشهر نقش خرما در حوزه استراتژیک و دفاع زیستی را مورد توجه قرار داد و گفت: خرما کالایی استراتژیک در امنیت غذایی برای آینده جهان است و نبود آن به عنوان یک معضل به شمار خواهد رفت.

صفایی بوشهری اظهار کرد: ایران دارای سطح کشت بالای نخیلات است اما برداشت آن از سطح استاندارد جهانی کمتر است که دلیل آن وضعیت سنتی حاکم بر این صنعت است.

وی ادامه داد: کمبودهای شدید در عرصه صنایع تبدیلی برای ایجاد فراوردهای نوین، همخوانی نداشتن تولیدات با نیازهای جامعه هدف در فضای بین‌المللی، وجود قوانین فراوان و گاهی دست پا گیر در عرصه صادرات، اشکال در برگشت ارز ناشی از صادرات خرما، کمبود شدید آب برای آبیاری نخلستان ها، دگریسی شغل نخل داری و نبود رغبت و میل جوانان به ورود به عرصه نخل و خرما و ناسازگاری نرخ رشد تولید با سود دهی سبب شده که صنعت خرما با چالش های وسیعی در کشور مواجه شود.

نماینده ولی فقیه در استان بوشهر ادامه داد: کمبود شدید زیرساخت های نگهداری خرما و به خصوص سردخانه های مخصوص این محصول، نبود نظارت بر دفع آفات در فصل کم بارش با افزایش میزان آفات خرما و نبود دیپلماسی بازرگانی خرما از دیگر مشکلات این صنعت است.

صفایی بوشهر یادآور شد: دولت سیزدهم در این عرصه به دنبال تحول است تا خرما در حوزه کشاورزی به یک مولفه قدرت تبدیل کند که پیش نیاز آن رفع اشکالات موجود و همکاری و همیاری بخش خصوصی است.

",politics,
471,"
به گزارش همشهری آنلاین، هادی طحان‌نظیف سخنگوی شورای نگهبان امروز پنج‌شنبه (۲۵ آبان) در گفت‌وگویی تلویزیونی، در مورد فرآیند بررسی صلاحیت‌های داوطلبان نمایندگی مجلس شورای اسلامی در دوره دوازدهم، در هیأت‌های نظارت استانی، اظهار کرد: مهلت چهار روزه ثبت اعتراض داوطلبان تأیید صلاحیت نشده روز گذشته به پایان رسید، این عزیزان ۴ روز فرصت داشتند تا اعتراضاتشان را ثبت کنند.

وی افزود: در این مدت چهار روزه، ۵ هزار و ۲۸۸ اعتراض دریافت کردیم که این عزیزان از طریق سامانه داوطلب، اعتراضشان را به ثبت رسانده بودند، افرادی هم بودند که در این مرحله اعتراضی ثبت نکردند که معنای آن می‌تواند انصراف باشد.

سخنگوی شورای نگهبان تصریح کرد: از امروز هیأت‌های نظارت استانی و هیأت مرکزی نظارت بر انتخابات، بررسی صلاحیت داوطلبان و اعتراضاتی که عرض کردم را در دستورکار خودشان دارند، براساس قانون، ۵۰ روز مهلت رسیدگی هیأت‌های نظارت استان و هیأت مرکزی نظارت برانتخابات است، طبیعتا این هیأت‌ها در همین زمانی که عرض کردم، بررسی‌هایشان را انجام خواهند داد و پس از اتمام زمان قانونیِ پنجاه روزه، نتیجه به داوطلبان اعلام خواهد شد.

طحان‌نظیف همچنین، گفت: هیأت‌های نظارت استانی، شأن مستقلی از هیأت‌های اجرایی دارند، این هیأت‌ها براساس قانون بررسی‌هایشان را انجام خواهند داد و ممکن است نتیجه‌ای به داوطلبان اعلام شود که متفاوت از نتیجه مرحله قبل، یعنی هیأت‌های اجرایی باشد.

",politics,
472,"
به گزارش همشهری آنلاین، امیر سرلشکر «سید عبدالرحیم موسوی» فرمانده کل ارتش جمهوری اسلامی ایران روز پنج‌شنبه در حاشیه همایش گرامیداشت سالروز عملیات آزادسازی سوسنگرد که در مرکز همایش‌های کوثر سازمان عقیدتی - سیاسی ارتش برگزار شد، در جمع خبرنگاران اظهار کرد: امروز سالروز آزادسازی سوسنگرد است؛ عملیاتی که از جنبه‌های مختلف قابل بررسی و تبیین برای مردم از جمله جلوه وحدت و همراهی نیروهای حاضر در منطقه است.

وی با بیان اینکه بررسی تاریخی این عملیات نشان می‌دهد هر کسی که توان دفاع را داشته بدون تعلقات سازمانی و گروهی در کنار هم برای خلق حماسه بزرگ و موفقیت حضور داشته، تصریح کرد: امروز هم بین نیروهای مسلح و مردم در دفاع از کشور، وحدت و هم‌افزایی و همدلی وجود دارد؛ به نحوی که نیروهای مسلح برای اینکه کدام یک به رفقای شهیدشان زودتر بپیوندند پیشمرگ و پیشقدم هستند.

ماجرای نامه رهبر انقلاب و ناکام ماندن بنی‌صدر در عملیات آزادسازی سوسنگرد

فرمانده کل ارتش درباره تهدیدات اخیر آمریکا علیه ایران گفت: حرف‌های آنها جدید نیست؛ زیرا هر بار به بهانه‌های مختلف حرف‌هایی را می‌زنند اما هم خودشان می‌دانند و هم آدم‌های عاقل‌ترشان آگاهند که جمهوری اسلامی ایران در دفاع از آرمان‌ها، انقلاب و کشور پای فرمان رهبر معظم انقلاب اسلامی با تمام وجود ایستاده و جدی است.

سرلشکر موسوی با تأکید بر اینکه آنها می‌دانند که ایران توان آن را دارد که در برابر هر قدرتی و در هر سطحی از حدود و ثغور این کشور دفاع کند و کاری از پیش نخواهند برد، خاطرنشان کرد: آنها به خوبی می‌دانند ممکن است کسی بی‌عقلی کند و دستی به طرف ایران دراز کند، اما رها کردن این دست کار آنها نیست؛ لذا بعید می‌دانم عقلای آنها چنین اجازه‌ای را بدهند.

",politics,
473,"
به گزارش همشهری آنلاین، امیر دریادار «حبیب‌الله سیاری» رئیس ستاد و معاون هماهنگ‌کننده ارتش روز پنجشنبه در مراسم گرامیداشت عملیات آزادسازی سوسنگرد که در سازمان عقیدتی - سیاسی ارتش برگزار شد، گفت: در دوران دفاع مقدس عملیات‌های متعدد و بزرگی انجام گرفت که نتایج ارزشمندی را به همراه داشت و نظام جمهوری اسلامی ایران را سرافراز و پیروز کرد.

وی در ادامه درباره عملیات‌های نیروهای مسلح جمهوری اسلامی ایران در طول دفاع مقدس گفت: عملیات‌های ثامن الائمه، بیت‌المقدس، والفجر ۸ و مروارید، عملیات‌های بزرگ و مؤثر نیروهای مسلح جمهوری اسلامی ایران در مقابل دشمن تا بُنِ دندان مسلح بود اما در این میان، عملیات آزادسازی سوسنگرد از یک ویژگی مهم برخوردار است.

معاون هماهنگ‌کننده ارتش گفت: در دفاع مقدس سه محور اصلی داشتیم؛ محور شمال که دشمن به دنبال تصرف دزفول بود، محور میانی که دشمن در آن به دنبال تصرف اهواز بود و محور جنوبی که دشمن به دنبال تصرف آبادان و خرمشهر بود.

دریادار سیاری با بیان اینکه هدف استراتژیک و راهبردی دشمن تصرف خوزستان بود، عنوان کرد: اگر در این سه محور موفق می‌شد، تصرف خوزستان قطعی بود؛ دشمن در محور شمالی در پل نادری و کنار رودخانه کرخه ناکام ماند و در محور جنوب نیز با شکست استراتژی‌اش مواجه شد اما در جبهه میانی به دنبال تصرف اهواز بود زیرا کلید تصرف اهواز تصرف سوسنگرد بود و اگر دشمن سوسنگرد را تصرف می‌کرد، به تمام راه‌های مواصلاتی به اهواز دسترسی پیدا می‌کرد.

وی با بیان اینکه عملیات آزادسازی سوسنگرد به‌عنوان یک عملیات راهبردی مانع تصرف اهواز توسط دشمن شد، تصریح کرد: پیروزی در این عملیات و آزادسازی سوسنگرد موجب شد دسترسی دشمن به اهواز از بین برود؛ در واقع ارزش، جایگاه و اهمیت عملیات آزادسازی سوسنگرد این بود که اجازه نداد دشمن به هدف راهبردی خود در تصرف اهواز دسترسی پیدا کند.

معاون هماهنگ‌کننده ارتش با اشاره به دو متغیر اساسی اثرگذار در عملیات آزادسازی سوسنگرد متذکر شد: این دو متغیر پیشران مهمی برای پیروزی در این عملیات بود؛ به‌رغم اینکه پیش‌بینی می‌شد ممکن است آمادگی لازم برای این عملیات وجود نداشته باشد.

دریادار سیاری افزود: پیش از شروع جنگ تحمیلی بحث محاصره پاوه مطرح بود و حضرت امام (ره) یک پیامی داشتند که از رادیو پخش شد و گفتند من به‌عنوان فرمانده کل قوا دستور می‌دهم تا محاصره پاوه از بین برود و ارتش توانست ظرف ۴۸ ساعت پس از این فرمان محاصره پاوه را از بین ببرد.

وی ادامه داد: حضرت امام (ره) در جای دیگری فرمودند که حصر آبادان باید از بین برود؛ اگر چه اجرای عملیات شکست حصر آبادان یک سال به طول انجامید اما این عملیات با محوریت لشکر ۷۷ خراسان نیروی زمینی ارتش و سایر نیروها پیروز و فرمان حضرت امام محقق شد.

دریادار سیاری درباره فرمان امام خمینی (ره) برای آزادسازی سوسنگرد هم گفت: حضرت امام (ره) در خصوص سوسنگرد نیز ۲۵ آبان ماه فرمودند حصر سوسنگرد باید تا فردا شکسته شود و این کار نیز محقق شد.

معاون هماهنگ‌کننده ارتش با اشاره به دومین متغیر تأثیرگذار در عملیات آزادسازی سوسنگرد، تصریح کرد: متغیر دیگری که بسیار حائز اهمیت است، حضور مستقیم و معنادار مقام معظم رهبری است که در آن مقطع نماینده امام در شورای عالی دفاع بودند.

وی ادامه داد: ایشان با اقدام بسیار انقلابی و نوشتن دو نامه برای سرهنگ قاسمی‌نو فرمانده لشکر ۹۲ زرهی اهواز و شهید فلاحی در ساعت یک بامداد موجب برهم‌خوردن طرح بنی‌صدر رئیس‌جمهور وقت شدند؛ چرا که بنی‌صدر تیپ ۲ لشکر ۹۲ زرهی را از شرکت در عملیات آزادسازی سوسنگرد منع کرده بود!

دریادار سیاری گفت: رهبر معظم انقلاب با ارسال نامه‌های مذکور موجب شدند تا تیپ ۲ و تیپ ۳ لشکر ۹۲ و دیگر یگان‌ها با پشتیانی نیروی هوایی وارد عملیات شوند و خودشان شخصاً به‌عنوان محور عملیات، فرماندهی مستقیم آن را برعهده داشتند.

وی با بیان اینکه رهبر انقلاب در این عملیات دستور دادند تا شهید فلاحی نیز به‌عنوان مستشار حضور داشته باشد، بیان کرد: این موضوع بسیار حائز اهمیت است و نشان می‌دهد یک فرد انقلابی در جایی که نیاز بود، نیمه‌های شب در صحنه حاضر شد و با تدبیر مناسب، اقدام لازم را اتخاذ کرد و پای کار آمد و یگان‌ها را به حرکت درآورد.

معاون هماهنگ‌کننده ارتش با بیان اینکه مقام معظم رهبری با اجرای تدابیر فوق طرح بنی‌صدر را ناکام گذاشت و در اجرای فرمان امام خمینی (ره) سوسنگرد آزاد شد و سرنوشت جنگ تغییر کرد، تصریح کرد: بزرگداشت و بازگویی عملیات بسیار پیچیده و راهبردی ارتش اهمیت ویژه‌ای دارد تا نسل جوان ارتش با ابعاد مختلف این نبرد آشنا شود.

در این مراسم «سید عبدالرحیم موسوی» فرمانده کل ارتش، امیر دریادار «حبیب‌الله سیاری» معاون هماهنگ کننده ارتش، امیر «کیومرث حیدری» فرمانده نیروی زمینی ارتش، حجت‌الاسلام والمسلمین «عباس محمدحسنی» رئیس سازمان عقیدتی - سیاسی، امیر «حمید واحدی» فرمانده نیروی هوایی، امیر «یوسف قربانی» فرمانده هوانیروز و جمعی از خانواده معظم شهدا حضور داشتند.

",politics,
474,"
به گزارش همشهری آنلاین، آسوشیتد پرس خبر داد که دادگاهی در هلند شرکت «فورافینا بلگینگن» را که پیش از این به «کی‌بی‌اس» معروف بوده، به پرداخت غرامت به ۵ مصدوم شیمیایی ایرانی زمان جنگ تحمیلی محکوم کرد.

همزمان این دادگاه در لاهه یک شرکت دیگر را در پرونده فروش مواد شیمیایی به رژیم بعث تبرئه و اعلام کرد که این شرکت در زمان فروش مواد شیمیایی، از استفاده آنها برای تولید گاز خردل مطلع نبوده است.

حکم دادگاه هلند علیه شرکت «فورافینا بلگینگن» پس از آن صادر شد که این شرکت در پرونده فروش گازهای سمی به رژیم صدام، از حضور در دادگاه برای دفاع از خود امتناع کرد.

دادگاه هلند می‌گوید که این ۵ ایرانی بعد از ۳ حمله شیمیایی رژیم صدام در جریان جنگ تحمیلی دچار مصدومیت شیمیایی شده‌اند.

شاکیان پرونده استدلال کردند که این دو شرکت «اطلاع داشتند و باید اطلاع پیدا می‌کردند» که «تیونیل کلرید» فروخته شده به صدام برای تولید گاز خردل استفاده می‌شود.

دادگاه ضمن محکوم کردن این شرکت هلندی به پرداخت غرامت با انتشار بیانیه‌ای اعلام کرده که میزان غرامت به زودی مشخص خواهد شد.

دادگاه هلند این ادعا را پذیرفته که ماده شیمیایی تیونیل کلرید همچنین می‌تواند به‌‎عنوان آفت‌کش و برای ساخت پلاستیک استفاده شود و در اوایل دهه ۱۹۸۰ دولت هلند تجارت با عراق را تشویق کرده و هیچ محدودیتی برای صادرات تیونیل کلراید اعمال نکرد.

",politics,
475,"
به گزارش همشهری آنلاین، سید ابراهیم رئیسی ظهر امروز پنجشنبه در ادامه برنامه‌های سفر دولت مردمی به چهارمحال و بختیاری، در اجتماع باشکوه مردم شهرکرد با بیان اینکه این روزها همه شما و ما و جامعه بشری غصه‌دار غزه هستیم، اظهار کرد: امروز همه بشریت با تمام وجود از نظام رژیم صهیونیستی و حامیان غربی‌اش در نظام سلطه ابراز تنفر و انزجار کرده و از فلسطینیان مظلوم و مقتدر حمایت می‌کنند.

رئیس جمهور صف‌آرایی امروز شکل گرفته در جهان امروز را تقابل حق و باطل و شرافت و شرارت توصیف و تصریح کرد: در کنار این رنج و غم باید نویدی خدمت شما بدهم که یقین بدانید همین کودک‌کشی رژیم صهیونیستی باعث بیرون آمدن دست انتقام الهی شده و به عمر صهیونیست‌ها پایان خواهد بخشید تا فلسطینیان به حقوق حقه خود برسند.

رئیسی در ادامه با ابراز خرسندی از حضور در جمع صمیمی و باصفای مردم چهارمحال و بختیاری و با بیان اینکه این استقبال گرم شما مربوط به بنده نیست، بلکه پاسداشت انقلاب و نظام اسلامی و ارزش‌های الهی و اعلام وفاداری به ولایت است، گفت: مردم این خطه امتحان خود را در ایستادگی مردانه پای انقلاب اسلامی و ارزش‌های الهی پس داده‌اند و ۲ هزار و ۵۰۰ شهید و ۷ هزار جانباز و ایثارگر این استان نشان صدق این ادعاست.

رئیس جمهور خدمت به مردم را افتخاری بزرگ برای خود و همه دولتمردان دانست و افزود: در ۲ سال گذشته خدمتگزاران شما کاری جهادی و خالصانه انجام دادند و سرعت انجام کارها به شکلی بود که طرح‌هایی با ۱۳ تا ۱۴ سال تاخیر در این مدت تکمیل و به بهره‌برداری رسید.

رئیسی با قدردانی از تلاش‌ها و مجاهدت همه کسانی که در تکمیل این طرح‌ها از جمله طرح عظیم آب‌رسانی به استان مشارکت داشتند، خاطرنشان کرد: چهارمحال و بختیاری ظرفیت‌های فراوانی از جمله آب فراوان، اراضی حاصلخیز و معادن غنی دارد که مدیریت صحیح می‌تواند این ظرفیت‌ها را شکوفا کند. طرح‌هایی که امروز افتتاح شدند حدود ۶۵ درصد از مشکلات بخش آب استان را برطرف می‌کنند و تلاش‌ها برای رفع باقی مشکلات نیز ادامه خواهد داشت.

رئیس‌جمهور با بیان اینکه ما در کشور کمبود آب نداریم و آنچه باید آب انجام شود مدیریت آب است، گفت: کارهایی که در حوزه آبرسانی در استان چهارمحال بختیاری انجام شد می‌توانست در سال‌های گذشته با مبلغی کمتر انجام شود. مثلاً برخی طرح‌ها همچون «سد باباحیدر» با ۱۵۰ میلیارد تومان قابل حل بود اما امروز باید با ۱۳۰۰ میلیارد تومان انجام بگیرد. امروز بهره‌برداری از سد باباحیدر انجام شد و مردم می‌توانند از این نعمت الهی بهره‌مند شوند.

رئیسی با اشاره به مسئله صنعت در استان چهارمحال و بختیاری خاطرنشان کرد: سرمایه‌گذاری در حوزه صنعت ۸ برابر افزایش پیدا کرده است؛ یعنی صنایع استان به نسبت قبل از دولت سیزدهم رشد خوبی داشته است اما ما هنوز قانع نیستیم و معتقدیم باید کارهای بیشتری صورت بگیرد.

رئیس‌جمهور تاکید کرد: تاکنون ۶۸ واحد صنعتی تعطیل و نیمه تعطیل در استان در چرخه تولید قرار گرفته و اشتغال را افزایش داده است.

رئیسی آمار بیکاری در چهارمحال و بختیاری را کاهشی دانست و گفت: بازگشت واحدهای صنعتی تعطیل و نیمه‌تعطیل به چرخه تولید، فعالیت‌ها در حوزه کشاورزی و دیگر مزایای موجود در استان می‌تواند به رشد اشتغال کمک کند.

رئیس‌جمهور با اشاره به مصوبات دور اول سفر به استان چهارمحال و بختیاری گفت: تاکنون بخش قابل توجهی از مصوبات دور اول سفرها اجرایی شده و بخش دیگر نیز در حال اجرا است.

رئیسی با تاکید بر ضرورت افزایش میزان صادرات کشور گفت: صادرات غیر نفتی در استان چهارمحال و بختیاری رشد ۲۰۰ درصدی داشته است.

رئیس‌جمهور رفع مشکل مسکن به ویژه برای خانواده‌های پرجمعیت و جوانانی که به تازگی ازدواج کرده‌اند را حائز اهمیت دانست و گفت: حضور ما در استان چهار محال بختیاری با بهره‌برداری از ۴ هزار مسکن همزمان بوده و ۲۰۰ هکتار زمین نیز برای افراد متقاضی مسکن آماده شده است.

رئیسی با بیان اینکه این کار به عنوان نهضت تولید مسکن باید با قوت در استان چهارمحال و بختیاری دنبال شود، گفت: ممکن است در مرکز استان زمین به اندازه کافی وجود نداشته باشد اما در سایر شهرستان‌ها که مشکل زمین وجود ندارد، باید مسئله ساخت مسکن با قوت دنبال شود.

رئیس‌جمهور مسکن را مسئله مهم دولت سیزدهم دانست و با بیان اینکه یکی از دغدغه‌های جدی که به صورت روزانه دنبال می‌کنم، مسئله مسکن در سراسر کشور است، خاطرنشان کرد: مسئولان این مهم را می‌دانند و بیشتر هم بدانند که ما نهضت تولید مسکن را تا حصول نتیجه کامل برای عموم مردم به ویژه جوانان دنبال خواهیم کرد.

رئیسی با تاکید بر اینکه مردم لر، ترک، فارس، بختیاری و عشایر عزیز در همه عرصه‌ها امتحان خوبی پس داده‌اند، گفت: اگر مردم به ادارات و سازمان‌ها مراجعه می‌کنند باید کار آنها بدون فساد، پارتی‌بازی و روابط ناسالم انجام شود. انتظار مردم این است که وقتی سر و کارشان با سازمان‌ها قرار می‌گیرد، اموراتشان با دلسوزی و محبت انجام بگیرد.

رئیس‌جمهور تصریح کرد: به همه همکاران اداری در استان و سراسر کشور تاکید می‌کنم که وظیفه ما این است که مردم احساس کنند خدمتگزاران آنها با اخلاص به آنها خدمت می‌کنند.

رئیسی انتظار مردم از دستگاه‌ها را سلامت اداری و پیگیری امور آنها دانست و گفت: ما نباید اجازه بدهیم که فساد در ادارات و شرکت‌ها لانه کند؛ این زیبنده نظام اسلامی ما نیست. در این مسئله باید آنچنان عمل کنیم که رضایت خدا و مردم را داشته باشیم.

رئیس جمهور شهدا و جانبازان را جلوه‌های قدرت کشور دانست و خاطرنشان کرد: ما در صنعت نظامی صنایع پیشرفته‌ای داریم که برای کشور ایجاد قدرت کرده است و هیچکس در عالم نیز حتی در ذهن خود تعرض به خاک جمهوری اسلامی را نمی‌پروراند زیرا ایران بسیار قوی است و در برابر همه دشمنان خواهد ایستاد؛ اما همچنان که صنایع نظامی و نیروهای مسلح ایجاد قدرت می‌کنند، قدرت اقتصادی، علم و فناوری و حضور شما مردم نیز ایجاد قدرت می‌کند.

وی با تاکید بر اینکه خون شهدای ما ایجاد قدرت کرده و می‌کند، گفت: قدرت جمهوری اسلامی را شهدا و ایثارگران برای ما ایجاد کردند. این قدرت را باید با تلاش جهادی حفظ و ایجاد کنیم.

رئیسی در ادامه با بیان اینکه اگر لازم باشد ۱۰ بار دیگر به استان چهارمحال و بختیاری سفر می‌کنم تا مشکلات استان حل شود، خاطرنشان کرد: سفر ما به این استان عدد ندارد چراکه هدف، حل مسائل کشور است.

رئیس‌جمهور هدف دشمن را مأیوس کردن مردم توصیف کرد و گفت: دشمن دنبال این است که دل‌ها را خالی و یأس را بر آنها حاکم کند اما وظیفه ما ایجاد امید است. وظیفه همه ما مسئولین در ادارات و سازمان‌ها این است که در دل مردم به ویژه جوانان ایجاد امید کنیم. هیچکس حق ندارد ناامید شود زیر آینده بسیار روشن است.

رئیسی با اشاره به فرمایشات رهبر انقلاب مبنی بر اینکه خستگی و ناامیدی ممنوع است زیرا تا رسیدن به قله راهی نمانده ،اظهار داشت: امیدوارم به برکت حضور شما مردم و به لطف پروردگار، ایران همچنان در عرصه‌های مختلف به قله برسد. ممکن است برخی در این مساله با ناامیدی تردید کنند اما ما در اراده پولادین مردم تردید نداریم.

",politics,
476,"
به گزارش همشهری آنلاین، حضرت آیت‌الله خامنه‌ای در این دیدار، ضمن تشکر و قدردانی از زحمات و تلاش‌های این شورا، نکاتی را درخصوص وظایف قانونی شورای نگهبان بیان و تاکید کردند: همه وظیفه دارند زمینه برگزاری انتخاباتی پرشور را در اسفند ماه امسال فراهم کنند.

",politics,
477,"
به گزارش همشهری آنلاین، اقدام سیاسی برخی کشورهای غربی در ارائه و تصویب قطعنامه ضد ایرانی حقوق بشری در کمیته سوم مجمع عمومی سازمان ملل واکنش ناصر کنعانی سخنگوی وزارت امور خارجه جمهوری اسلامی ایران را به همراه داشت.

به گزارش فارس، قطعنامه پیشنهادی کانادا درباره وضعیت حقوق بشر در ایران با ۸۰ رای موافق، ۲۹ رای مخالف و ۶۵ رای ممتنع در سازمان ملل متحد در نیویورک تصویب شد.

در همین خصوص ناصر کنعانی سخنگوی دستگاه دیپلماسی امروز (پنجشنبه) 25 آبان ماه اقدام سیاسی برخی از کشورهای غربی در ارائه و تصویب قطعنامه ضدایرانی حقوق بشری در کمیته سوم مجمع عمومی سازمان ملل و بی توجهی آنان به جنایات رژیم صهیونستی در غزه را یک بی‌آبرویی برای آنان و نشان‌ دهنده نفاق آشکار و کذب فاحش آنان در دفاع از حقوق بشر خواند و این قطعنامه را بی ارزش و مردود برشمرد.

وی افزود: چگونه آمریکا و برخی کشورهای غربی قتل عام کودکان و زنان توسط رژیم غاصب اسرائیل در غزه را نمی‌بینند و در مقابل با تکرار ادعاهای بی‌اساس و مبتنی بر اطلاعات نادرست و تعمیم های غیرصادقانه، علیه ایران قطعنامه صادر می کنند!  به گزارش فارس، زهرا ارشادی سفیر و معاون نمایندگی دائم ایران در سازمان ملل متحد نیز قبل از به رای گذاشتن این قطعنامه در اظهاراتی گفته بود: جمهوری اسلامی ایران قطعنامه مغرضانه و با انگیزه سیاسی را که وضعیت حقوق بشر در کشور ما را هدف قرار می‌دهد، به شدت رد می‌کند. در حالی که ما اذعان داریم که همیشه جا برای پیشرفت وجود دارد، ضروری است که ماهیت گزینشی، جانبدارانه و ریاکارانه اتهامات علیه ما را مورد بحث قرار دهیم.

ارشادی عنوان کرده بود: کانادا، در حالی که مدعی می‌شود از جایگاه اخلاقی بالایی برخوردار است، تلاش می‌کند تا ملت‌های دیگر را محکوم کند، باید با واقعیت ناراحت‌کننده و دردناک کشف سالانه اجساد متعدد کودکان بومی مواجه شود. استثمار و بدرفتاری با کارگران مهاجر، همانطور که توسط گزارشگر ویژه در مورد اشکال معاصر برده‌داری مورد توجه قرار گرفته است، به عنوان لکه‌ ننگی، عمیقاً نگران‌کننده و غیرقابل توجیه است که ریشه در میراث استعماری کانادا دارد. در حالی که کانادا به سابقه مثلا درخشان محافظت از حقوق کودکان افتخار می‌کند، این واقعیت‌ها تصویر کاملاً متفاوتی از وضعیت حقوق بشر در کانادا نشان می دهد.

سخنگوی وزارت امور خارجه در ادامه واکنش به این قطعنامه ضد ایرانی به تلاش آمریکا، کانادا و برخی دیگر از کشورهای غربی در کمک تمام عیار به رژیم صهیونیستی برای ارتکاب جنایات وحشیانه، جنایات جنگی و نسل‌کشی علیه مردم بی‌گناه و بی‌دفاع فلسطین اشاره کرد و افزود: این کشورها که سابقه طولانی در نقض سازمان یافته حقوق بشر داشته و بسیاری از ملت‌های جهان تجربیات تلخ و دردناکی از دخالت‌ها و جنایت‌های آنان در خاطر دارند، در جایگاهی قرار ندارند که به دولت و مردم ایران توصیه‌های حقوق بشری داشته باشند.

این دیپلمات ارشد ایرانی همچنین با یک‌سویه و غیرواقع‌بینانه خواندن مفاد این قطعنامه، اقدام بانیان آن در سوءاستفاده از مفاهیم و ارزش‌های متعالی حقوق بشری برای پیشبرد اغراض کوته‌بینانه سیاسی را محکوم کرد و این قطعنامه را فاقد مشروعیت و اعتبار خواند.

وی گفت: جمهوری اسلامی ایران نظام مبتنی بر مردم سالاری دینی است و همواره و همیشه در امر ارتقای حقوق بشر و عمل به تعهدات بین‌المللی خود جدی بوده و آماده است تا براساس اصول متعالی خود در جهت حمایت واقعی از حقوق بشر و ارتقای جایگاه آن در سراسر جهان، گفت‌وگوها و همکاری‌های سازنده را با تمامی سازوکارهای مشروع بین‌المللی و کشورهای علاقه‌مند به تحکیم و حمایت واقعی از حقوق بشر در چارچوب احترام متقابل، برابری کشورها و عدالت و انصاف و دوری از اغراض سیاسی داشته باشد.

",politics,
478,"
به گزارش همشهری آنلاین به نقل از مرکز رسانه قوه قضاییه، حجت‌الاسلام والمسلمین محسنی اژه‌ای صبح امروز پنجشنبه (۲۵ آبان) طی سخنانی در نشست هم‌اندیشی دادسرای انتظامی قضات و واحدهای نظارت و ارزشیابی قضات سراسر کشور که در مشهد مقدس برگزار شد، ضمن اشاره به فزونی یافتن بیش از حدِ جنایات سبعانه صهیونیست‌ها علیه مردم مظلوم و مقاوم فلسطین در سایه حمایت‌های همه‌جانبه آمریکا و برخی دیگر از دوّل غربی و سکوت تأسف‌بار و تأییدکننده مجامع جهانی، اظهار کرد: جنایات ددمنشانه اخیر صهیونیست‌ها و همچنین مقاومت باصلابت مردم غزه، به یک مبدأ تاریخی بدل شده است؛ امروز تکلیف همه مسلمانان و آزادیخواهان جهان آن است که جنایات صهیونیست‌های غاصب را افشاء و برملا کنند و هر کمکی که از دستشان برمی‌آید، پیشکش مردم مظلوم و مقاوم غزه سازند. 

قوه قضاییه مستقل و با صلابت می‌تواند دست و پای مفسدین را قطع کند

رئیس دستگاه قضا در ادامه با اشاره به اهمیت استقلال و اقتدارِ قوه قضاییه، گفت: چنانچه قوه قضاییه، قوه‌ای مستقل، مقتدر، باصلابت و صحیح‌العمل باشد، جلوی بسیاری از اعوجاجات، کجی‌ها و کج‌روی‌ها را مسدود می‌سازد و دست مفسدان را قطع و از فساد و جرم پیشگیری به عمل می‌آورد؛ بر همین اساس، ما باید با تمام توان از استقلال و اقتدار دستگاه قضایی صیانت کرده و هر روز بیشتر از دیروز این احساس را به مردم القاء کنیم که قوه قضاییه ملجاء و پناهگاه آنان و هر تظلم‌خواه و ستم‌دیده‌ای است؛ در این مسیر دولت و مجلس نیز باید به دستگاه قضایی یاری رسانند، چرا که بدون تردید، استقلال و اقتدار عدلیه برای دو قوه دیگر نیز واجدِ منفعت و سود است و آنان نیز از مزایایِ افزایش کارآیی دستگاه قضایی منتفع می‌شوند.

  رئیس عدلیه تصریح کرد: ظرفیت‌های ساختاری و نظارتی قوه قضاییه از جمله دیوان عدالت اداری و سازمان بازرسی و نقش این دو نهاد در رسیدگی به شکایات و دادخواهی‌ها و همچنین نظارت بر حُسن اجرای قوانین و امور، ظرفیت‌هایی هستند که برای دولت و مجلس، نافع و سودمند می‌باشند؛ امروز سازمان بازرسی، علاوه بر وظیفه ذاتی خود که نظارت بر حُسن اجرای قوانین است، بر مبنای آسیب‌شناسی‌های به عمل آمده در اثنای نظارت‌ها و بازرسی‌های خود، پیشنهاداتی را نیز در جهت بهبود امور به دستگاه‌ها و بخش‌های ذیربط ارائه می‌کند که این امر، ظرفیت بزرگ و مطلوبی را پدید آورده است. 

قاضی‌القضات سرمایه اصلی هر دستگاهی از جمله دستگاه قضایی را نیروی انسانی آن دانست و گفت: سرمایه اصلی دستگاه قضایی، نیروی انسانی این دستگاه، بالاخص قضات هستند؛ دادسرای انتظامی قضات از آن حیث از اهمیت فوق‌العاده‌ای برخوردار است که وظیفه صیانت از اصلی‌ترین سرمایه دستگاه قضایی را برعهده دارد؛ در اینجا باید توجه داشت که کارِ دادسرای انتظامی تنها منحصر به صیانت از قضات و یا ارزشیابی و نظارت بر آن‌ها نمی‌شود، بلکه مقوله‌ی انتظام‌بخشی به کار قضات هم مطرح است و دادسرای انتظامی در این قضیه نیز ذی‌مدخل است.

 برخودهایمان شفاف باشد، تا جایی که می‌شود فرآیندها را هوشمند کنیم

حجت‌الاسلام والمسلمین محسنی اژه‌ای بیان داشت: بارها تاکید کرده‌ایم که در مقوله‌ی نظارت و ارزشیابی باید رویکردی خیرخواهانه و طبیبانه داشت و از مچ‌گیری پرهیز کرد؛ دادسرای انتظامی قضات باید بنای کار خود را همچون یک طبیب بر مبنای درمان استوار سازد؛ البته درمان بعضاً با درد و هزینه همراه است و گریز و گزیری از آن نیست؛ اما مهم آن است که اساس و فلسفه کار ما، درمان و اصلاح باشد.

 مگر دنبال اصلاح افراد نیستیم؟ فرد لغزش کرد اول با خود او درمیان بگذاریم 

رئیس قوه قضاییه در ادامه خطاب به مسئولان دادسرای انتظامی قضات گفت: در مواردی که مقدور است، در نهایت شفافیت و با خیرخواهی و رویکردی عالمانه، لغزش‌های یک قاضی را بدون واسطه با شخصِ خودش و یا مسئول مافوقش درمیان بگذارید، تا زمینه‌های اصلاح و رفع نقص و پرهیز از لغزش‌های بعدی، هر چه بهتر فراهم شود. 

 تمرکز روی پیشگیری و کوتاه کردن فرآیندها باشد 

رئیس دستگاه قضا در ادامه، دستورات و توصیه‌هایی تخصصی را برای تسریع در رسیدگی‌ها خطاب به مسئولان دادسرای انتظامی قضات مطرح کرد و گفت: تمرکز دادسرای انتظامی قضات باید بر «اصل پیشگیری» استوار باشد؛ همچنین ضرورت دارد برای کاهش ورودی‌ها و تقلیل جرم‌انگاری‌ها تدبیر کرد؛ شما در دادسرای انتظامی قضات باید نهایت مساعی خود را برای کوتاه کردن فرآیندهای رسیدگی به پرونده‌ها بکار بگیرید تا رسیدگی‌ها در عین دقیق و متقن بودن، زودتر به ثمر برسند؛ در این مسیر هر چه بیشتر از فناوری‌های روز بهره بگیرید.

  رئیس عدلیه در ادامه این نشست هم‌اندیشی، به مؤلفه‌هایی اشاره کرد که می‌توانند سبب از بین رفتن برخی موازی‌کاری‌ها مابین دستگاه‌های نظارتی شوند و بر همین اساس خاطرنشان کرد: دادسرای انتظامی قضات باید با سایر دستگاه‌های نظارتی هم‌افزایی داشته باشد تا از موازی‌کاری‌هایِ احتمالی جلوگیری به عمل آید؛ همچنین برای تحقق این امر ضروری است تبادل اطلاعات و داده‌ها میان دستگاه‌های نظارتی نیز افزایش یابد و حتی دستگاه‌های نظارتی برنامه‌های آتی خود را با دستگاه‌هایِ هم‌کارکرد و مشابه به اشتراک بگذارند. لازم است که شاخص‌ها و روش‌های دستگاه‌های نظارتی به هم نزدیک شوند چرا که یکی از علل اطاله دادرسی‌ها ناشی از تفاوت در شاخص‌ها و روش‌های نظارتی است.

قاضی‌القضات در ادامه، بر اهمیت پیگیری پیرامون به سرانجام رساندن پرونده‌ها تاکید کرد و گفت: وقتی حفاظت و اطلاعات گزارشی را به دادسرای انتظامی قضات ارسال می‌کند، مرتب روند رسیدگی به گزارش و ترتیب اثر دادن به آن را پیگیری کند؛ همچنین وقتی دادسرای انتظامی نیز کیفرخواستی را برای دادگاه عالی انتظامی قضات ارسال می‌کند، سرانجامِ پرونده را پیگیر باشد؛ بدون تردید این دنبال کردن‌ها و پیگیری‌ها اثرات قابل توجهی دارند.

 حجت‌الاسلام والمسلمین محسنی اژه‌ای با اشاره به مضرات طولانی شدن روند بررسی پرونده‌ها تصریح کرد: گاهی یک قاضی، یک الی دو سال تعلیق می‌شود؛ در اینجا باید بررسی شود که رفع تعلیق شدن یا نشدنِ این قاضی چه آثار و پیامدهایی را در پی دارد؛ همچنین در مواردی که یک قاضی تعلیق می‌شود و موضوع جنبه کیفری پیدا می‌کند، باید رسیدگی‌ها و پیگیری‌ها بسیار دقیق و سریع باشند و در این امر، ضروری است مرکز حفاظت و اطلاعات نیز اقدامات مقتضی را ترتیب دهد و پیوسته موضوع را از دادسرای انتظامی پیگیری کند. 

رئیس قوه قضاییه بیان داشت: چنانچه پرونده‌ای از دادسرا به دادگاه عالی ارجاع و این پرونده در آن مرجع، رد شد و یا پرونده‌ای از دادگاه عالی به تجدیدنظر ارجاع و مورد نقض قرار گرفت و یا تبدیل به مجازاتی غیرمؤثر و غیربازدارنده شد، باید موضوع مورد بررسی و پیگیری دقیق و سریع قرار گیرد؛ خودِ مسئولان امر در دادسرای انتظامی قضات باید وجه و علت تخفیف در مجازات را از دادگاه بدوی یا تجدیدنظر جویا شوند؛ بدون‌تردید مجازات‌ها باید متناسب و بازدارنده باشند و اعمال تخفیف‌های بلاوجه، قطعاً به چشم می‌آیند، لذا باید مورد پیگیری قرار گیرند.

رئیس دستگاه قضا در پایان به دادستان انتظامی قضات دستور داد تا شاخصه‌های پدافند غیرعامل را هر چه بیشتر در دادسرای انتظامی تقویت گرداند و جمع‌بندی مکتوب و منقّحی را درخصوص نتایج نشست هم‌اندیشی دادسرای انتظامی قضات و واحدهای نظارت و ارزشیابی قضات سراسر کشور، ارسال گرداند.

 تلاش کنیم عناوین مجرمانه را کم کنیم

 پیش از سخنان رئیس دستگاه قضا، حجت‌الاسلام والمسلمین «قدیانی» دادستان انتظامی قضات طی سخنانی، راهبرد اصلی این دادستانی را «صیانت از قضات» عنوان کرد و گفت: رویکرد ما در دادستانی انتظامی قضات، «پرهیز از مچ‌گیری»، «برخورد توأم با تذکر، ارشاد و راهنمایی» است. 

حجت‌الاسلام والمسلمین «عبداللهی» رئیس مرکز حفاظت و اطلاعات قوه قضاییه نیز در این جلسه، «حمایت مقتدرانه از سرمایه انسانی قوه قضاییه»، «اتخاذ رویکردهای پیشگیرانه به صورت عاقلانه و مدبرانه»، «اِشراف هوشمندانه و عالمانه و عدم ورود به حریم خصوصی افراد» و همچنین «پاکسازی شرافتمندانه و مقتدرانه» را از جمله راهبردهای صیانتی مرکز حفاظت و اطلاعات قوه قضاییه برشمرد و در ادامه، ضمن قدردانی از اقدامات صیانتی دادسرای انتظامی قضات، خواستار اتخاذ راهبردهایی از سوی این دادسرا در راستای کاهش میزان اطاله دادرسی شد.

همچنین در این مراسم، «رزاقی» معاون دادسرای انتظامی قضات به بیان نتایج و جمع‌بندی‌های حاصله از سوی کارگروه‌های سه‌گانه نشست هم‌اندیشی دادسرای انتظای قضات و واحدهای نظارت و ارزشیابی قضات سراسر کشور پرداخت. 

شایان ذکر است در پایان این مراسم، با حضور حجت‌الاسلام والمسلمین «محسنی اژه‌ای» رئیس قوه قضاییه، حجت‌الاسلام والمسلمین «قدیانی» دادستان انتظامی قضات، حجت‌الاسلام والمسلمین «عبداللهی» رئیس مرکز حفاظت و اطلاعات قوه قضاییه و همچنین حجت‌الاسلام والمسلمین «خلیلی» رئیس کل دادگستری استان خراسان، تعدادی از معاونان، مسئولان و دادیاران دادسرای انتظامی قضات مورد تقدیر قرار گرفتند.

",politics,
479,"
به گزارش همشهری آنلاین، علی باقری کنی، معاون سیاسی وزارت امور خارجه روز چهارشنبه ۲۴ آبان ماه میزبان ""سرگئی ریابکوف""، معاون وزیر خارجه روسیه بود. 

در دیدار معاونان وزرای خارجه ایران و روسیه، دو طرف درباره آخرین تحولات منطقه‌ای و بین‌المللی از جمله مذاکرات رفع تحریم رایزنی و تبادل نظر کرده و بر استمرار مشورت‌های راهبردی میان تهران و مسکو تاکید نمودند.

ریابکوف که در تهران به سر می‌برد همچنین با مهدی صفری معاون دیپلماسی اقتصادی وزیر خارجه کشورمان دیدار و رایزنی کرد.

معاون وزیر خارجه روسیه و فرستاده ویژه این کشور در امور بریکس پس از تبریک عضویت کشورمان در این گروه، به آغاز ریاست دوره‌ای روسیه از ابتدای ژانویه ۲۰۲۴ اشاره نمود و اولویت‌های روسیه در خصوص بریکس را در دوران ریاست کشورش بر این سازمان تشریح کرد. 

مقام روس همچنین گزارشی مشروح از سوابق و پیشینه اقدامات بریکس را ارائه نمود.

صفری نیز در این دیدار حوزه فعالیت‌های بریکس را بسیار گسترده و متنوع توصیف کرد. 

وی همچنین عزم جدی کشورمان برای حضور فعال در این گروه را بیان کرد و گفت وزارت امور خارجه ایران نهایت تلاش خود را در ایفای نقشی موثر و سازنده در بریکس به کار خواهد بست.

",politics,
480,"
به گزارش همشهری آنلاین، رئیس جمهوری در شهرکرد گفت: در سفر نخست به چهارمحال و بختیاری مصوباتی داشتیم که باید اجرایی می‌شدند و با تلاش مدیران پرتلاش استان امروز شاهد به انجام رسیدن این طرح‌ها و پروژه‌ها هستیم.

آیت‌الله سید ابراهیم رئیسی ادامه داد: یکی از ویژگی‌های مهم مسئلۀ آب‌رسانی است. این استان هم زمین حاصل‌خیز دارد و هم آب و مراتع بسیار؛ در عین حال باید از این منابع به خوبی استفاده کرد تا مشکلات استان برطرف شود تا انشاالله بتوان نیمی از مشکلات آبی استان را برطرف کرد.







  در دولت بر تکمیل طرح‌های نیمه‌تمام متمرکز شده ایم 

 رئیس جمهور ادامه داد : امروز تنش آبی ۱۱۷ روستا در استان چهارمحال و بختیاری مرتفع شد و با افتتاح طرح آبرسانی این روستاها، آب پایدار با کیفیت برای این روستاها تامین شد.   آیت الله سیدابراهیم رئیسی امروز در آیین افتتاح متمرکز ۱۵ پروژه آبرسانی و برقرسانی استان چهارمحال و بختیاری گفت:  خرسندیم از ین حیث که آنچه که به مردم عزیز استان وعده داده شد مبنی بر پیگیری مشکلات آب استان، امروز بخش قابل توجه مشکلات آبی این استان حل می‌شود.

وی با بیان اینکه برای این تلاش‌ها باید از همه دست‌اندرکاران و همه عزیزان در جهت به ثمر رساندن پروژه‌ها تشکر ویژه کرد، عنوان کرد: موضوع طرح‌های آبرسانی در استان حاصلخیز و پرآب چهارمحال و بختیاری اهمیت دارد، اینجا جایی است که سخن از کمبود آب نیست، بلکه مسئله مدیریت آب است. اگر آب مدیریت شود، می‌توان برای همه مناطق آب را تامین کرد.

رئیس جمهور با اشاره به سد غدیر باباحیدر که ۱۵ سال به طول انجامیده است، مطرح کرد: ما مثل سد باباحیدر را داریم که ۱۵ سال است که آغاز شده بود و می توانست در سال‌های ابتدایی به سامان برسد که اگر اینچنین بود هزینه برای آن ۱۵۰ میلیارد تومان بود اما با گذشت زمان، هزینه آن ۱۰ برابری شد و امروز شاهد آبگیری سد هستیم.

رئیسی با اشاره به روستاهای استان که دچار تنش آبی و مشکلات آبرسانی هستند، گفت: امروز با همکاری عزیزان و قرارگاه امام حسن مجتبی(ع) تنش آبی ۱۱۷ روستای این استان حل شد، ما خرسندیم که مردم دسترسی به آب پیدا می‌کنند، استان چهارمحال و بختیاری  استانی پرآب محسوب می‌شود و بام ایران است، طبیعتا زمینه اینکه بتوانیم مشکل آبرسانی را حل کنیم بسیار فراوان است.

وی با اشاره به اینکه لازم است با همکاری بیشتر، مشکلات آبرسانی سایر روستاهای این استان نیز حل شود، ادامه داد: در سطح کشور، ۱۰ هزار روستا وجود دارد که مشکل تنش آبی و آبرسانی دارند که تا به امروز مشکل ۳۵۰۰ روستا حل شده است.

رئیس جمهور با اشاره به اینکه انجام این کارها جز با کار جهادی و انکیزه و اخلاص قابل حل نبود، ادامه داد: ۷۰ درصد این پروژه در استان چهارمحال و بختیاری در این دولت انجام شده است، همچنین بیشترین جذب اعتبارات با همت عزیزان در این دوره صورت گرفته است.

وی با بیان اینکه آنچه که رهبری به همه ما توصیه کردند این است که باید در دل مردم ایجاد امید کنیم، مطرح کرد: امید در دولت به معنای کار و تلاش مداوم است که می‌تواند امید در دل مردم ایجاد کند.

رئیسی همچنین به سد غدیر باباحیدر اشاره کرد و افزود: مجموعا ۱۳ برابر سرعت کار در این طرح در دولت سیزدهم بیشتر شده است، برای همین هم در زمان کمی به بهره‌برداری رسید.

رئیس جمهور با اشاره به اینکه موضوع نهضت تکمیل طرح‌های نیمه‌تمام مسئله اولویت‌دار و محور دولت است، عنوان کرد: نباید مردم با دیدن پروژه‌هایی که طول کشیده است بگویند چرا انقدر طول کشیده است، نباید پروژه‌ای که۴ ساله تمام می‌شد، ۱۴ سال طول بکشد، این به این معناست که هزینه‌ها برای بهره‌برداری از پروژه افزایش پیدا کرده است. هنر ما این است که رضایت مردم را برآورده کنیم که با عمل و اقدام قابل برآورده شدن است.

به گزارش همشهری آنلاین، بهره برداری از ۴٠٠٠ واحد نهضت ملی مسکن، افتتاح طرح‌های آبرسانی، افتتاح آبگیر و سد باباحیدر، افتتاح طرح‌های عمرانی و جاده‌ای و همچنین آبرسانی به ۱۱۷ روستا از برنامه های رئیس جمهور در این استان خواهد بود.

رئیس جمهور در این سفر، علاوه بر بازدید و افتتاح طرح‌ها، با مردم و جمعی از سران عشایر و بختیاری این استان دیدار و گفت‌وگو خواهد کرد. همچنین در این سفر ۳۰۰ هکتار زمین به شهرک‌های صنعتی استان اضافه خواهد شد تا زیرساخت لازم برای توسعه صنایع فراهم شود.









",politics,
481,"
به گزارش همشهری آنلاین، «حسین امیرعبداللهیان» وزیر امور خارجه ایران که به ژنو سفر کرده است، در گفت‌وگویی با شبکه سی‌بی‌اس، نقش داشتن ایران در حمله‌ای پهپادی در دریای سرخ که ظاهرا یک ناوشکن آمریکا را هدف قرار داده بود، رد کرد.

شبکه سی‌بی‌اس نوشت که طبق ادعای پنتاگون در یک بیانیه، این پهپاد که از یمن پرتاب شده بود، در ساعات آغازین روز چهارشنبه توسط ناو یواس‌اس توماس هادنر «USS Thomas Hunder» سرنگون شد.

امیرعبداللهیان در گفت‌وگو با سی‌بی‌اس درباره جنگ غزه گفت: «آمریکا با حمایت از اسراییل، جنگ غزه را تشدید کرده است. یمن، خود تصمیم‌هایش را اتخاذ و مستقل عمل می‌کند.»

پنتاگون اشاره‌ای نکرد که چه گروهی این پهپاد را پرتاب کرده اما این رخداد پس از آن به وقوع پیوست که انصارالله یمن در آغاز هفته گفت کشتی‌ها در دریای سیاه را هدف قرار می‌دهد.

وزیر امور خارجه ایران در این گفت‌وگو عملیات گسترده و غافلگیرانه «طوفان الاقصی» توسط جنبش مقاومت فلسطین علیه رژیم صهیونیستی را پاسخی به ۷۵ سال اشغال فلسطین از سوی این رژیم دانست.

او گفت: «آنچه حماس انجام داد، مبتنی بر حق قانونی آن برای دفاع از خود بود.»

وزیر امور خارجه ایران درباره تلفات در میان زنان و کودکان در این جنگ گفت: «همان‌طور که گفتم، ما با کشتار زنان و کودکان در هر کجا مخالفیم.»

او همچنین درباره هدف قرار گرفتن نظامیان و پایگاه‌های نظامی آمریکا در منطقه از سوی گروه‌های مقاومت در پی حمایت‌های واشنگتن از جنایت‌های رژیم صهیونیستی در غزه، با رد کردن ادعای نقش ایران در این زمینه، گفت: «این گروه‌ها در عراق و سوریه که به منافع آمریکا حمله می‌کنند، تصمیمشان را خودشان گرفته‌اند.»

واشنگتن در چند روز گذشته مدعی شده است که در پاسخ به ده‌ها حمله گروه‌های مقاومت به پایگاه‌های نظامی آن در منطقه، برخی پایگاه‌های نظامی منسوب به ایران و گروه‌های وابسته به آن را در سوریه هدف حملات هوایی قرار داده است. این در حالی است که ایران پیشتر، حضور نظامی مستقل در سوریه را رد کرده و گفته بود که تنها به شکل مستشاری و با دعوت دولت قانونی سوریه، برای کمک به مبارزه با تروریسم و برقراری امنیت در این کشور حضور دارد.

افزون بر این، ایران موضوع «دستور دادن» یا «کنترل» نیروهای مقاومت منطقه برای حملات تلافی‌جویانه‌شان به منافع آمریکایی در منطقه و ادعای نقش داشتن در حمله حماس علیه رژیم صهیونیستی را رد کرده و گفته است که تصمیم‌گیرنده خودشان هستند؛ اگرچه، ایران نسبت به گسترش درگیری‌ها در جنگ غزه و تبدیل شدن آن به جنگی منطقه‌ای هشدار داده است.

",politics,
482,"
همشهری آنلاین؛ ‌سرنخ:شامگاه سه‌شنبه به قاضی محسن اختیاری بازپرس جنایی تهران خبر رسید که زنی جوان از پشت بام یک ساختمان ۵ طبقه به پایین سقوط کرده و جان باخته است. مرگ وی مشکوک بود و به همین دلیل تیمی از کارآگاهان تجسس پلیس آگاهی تهران راهی محل حادثه شدند. قربانی زنی ۳۵ ساله بود که به همراه شوهرش در طبقه سوم همان ساختمان زندگی می کردند. تنها ۳۵ روز از ازدواج این زوج می‌گذشت و همسایه‌ها در این مدت مدام صدای دعوا و درگیری آنها را شنیده بودند. آخرین بار این زوج ظهر روز حادثه با هم دچار مشاجره شده بودند و همین باعث شد که احتمال جنایت در این پرونده پررنگ شود. در ادامه تحقیقات اما شواهد و مدارکی به دست آمد که بیگناهی تازه داماد را اثبات می کرد. نخستین مدرک کشف دست‌نوشته‌ای از قربانی بود. وی نوشته بود: «از این زندگی خسته شده‌ام؛ ‌این زندگی دلخواهم نبود؛ خداحافظ زندگی.».

این در حالی بود که کارشناسان خط تایید کردند که دست‌خط زن جوان است. علاوه بر این دوربین های مداربسته مورد بازبینی قرار گرفت که نشان می داد ظهر روز حادثه، تازه داماد پس از مشاجره با همسرش خانه را ترک کرده و به محل کارش رفته و در نهایت از طریق همسایه ها در جریان سقوط همسرش قرار گرفته و خودش را به خانه رسانده است. نکته دیگر این بود که مدیر ساختمان در تحقیقات گفت که ساعتی قبل از حادثه زن جوان برای گرفتن کلید پشت بام نزد وی رفته بود. به این ترتیب مشخص شد که تازه عروس در تصمیمی دردناک به زندگی‌اش پایان داده و فرضیه قتل مردود است.

",politics,
483,"
همشهری آنلاین؛ ‌الهه فراهانی: هنوز آفتاب در روز چهارشنبه بیست و چهارم آبان ماه طلوع نکرده بود که ۴ محکوم به قصاص به سالن اجرای حکم زندان قزل حصار منتقل شدند تا به دار مجازات آویخته شوند. آنها از ۲۴ ساعت قبل در قرنطینه به سر می بردند و همه چیز مهیا بود تا با اجرای حکمشان، پرونده آنها مختومه شود. هر ۴ مرد در پرونده های جداگانه به قصاص محکوم شده بودند که حکمشان در دیوان عالی کشور تایید و پرونده شان پس از استیذان از رییس قوه قضاییه، به خان آخر رسیده بود. در آن شرایط آخرین تلاش ها نیز برای جلب رضایت از اولیای دم انجام شد که در لحظات پایانی، دو قاتل به زندگی برگشتند اما دو جنایتکار دیگر قصاص شدند.

مرگ پایان قتل ۳ نفر

اولین قاتلی که قصاص شد ۲۴ آذر سال ۹۳، همسر و دختر ۵۵ روزه اش را به قتل رساند اما معمای این جنایت بعد از گذشت دو سال فاش شود. در آن زمان مرگ مادر و نوزاد مسمومیت اعلام شد و همه تصور می کردند که آنها به دلیل مسمومیت ناشی از گازگرفتگی جان خود را از دست داده اند و پرونده نیز مختومه اعلام شد. دو سال از مرگ مادر و دختر گذشت تا اینکه بعد از دو سال پدر خانواده به کلانتری گاندی رفت و گفت که قاتل همسر و فرزندش خودش بوده است. این مرد ۳۵ ساله که مهندسی هوا و فضا داشت در بازجویی ها گفت: من و همسرم دو سال پیش از جنایت با هم آشنا شدیم و ازدواج کردیم. او کارشناس حسابداری بود و اوایل زندگی بدی نداشتم. کم کم اختلافات میان ما شروع شد چون همسرم به من مشکوک بود. یک شب اگر دیر به خانه می رفتم قهر می ‌کرد و دعوا به‌راه می‌انداخت. من دوست نداشتم بچه‌دار شویم اما او به من کلک زد و بچه دار شدیم. چندین بار وقتی باردار بود می ‌خواستم او را به قتل برسانم اما پشیمان شدم. وقتی بچه به دنیا آمد بازهم با هم دعوا ‌داشتیم. اصلا تفاهمی بین ما نبود. همین شد که تصمیم به قتل گرفتم. ‌ دخترم را هم کشتم چون نمی خواستم بدون مادر، بزرگ شود. وی ادامه داد: از قبل نقشه قتل را کشیدم و ماده بیهوشی خریده بودم. آن را در شربت ویتامین همسرم ریختم. ساعت حدود ‌یک شب بود که همسرم بیهوش روی کاناپه افتاد. من در اتاق مشغول بازی با دخترم بودم که او خوابش برد. زمان اجرای نقشه ‌بود. روی صورت دخترم کیسه زباله کشیدم و با پتو خفه اش کردم. بعد سراغ همسرم رفتم و او را هم به همین شگرد به قتل رساندم. بعد ‌صحنه سازی کردم و همسر و دخترم را در اتاق خواب کنار هم گذاشتم. تا ساعت ۷ صبح بالای سر اجساد بیدار بودم و بعد با ‌اورژانس تماس گرفتم. در این مدت هم مدام پیگیر پرونده بودم اما هیچ کس به من شک نکرد. ‌

اما در این دو سال عذاب وجدان داشتم. دیگر خسته شده‌ام و می‌خواهم به زندان بروم و مجازات شوم. ۳ بار دست به خودکشی با قرص و برق زده‌ام اما ‌متاسفانه زنده ماندم.

این مرد پس از محاکمه در دادگاه کیفری به قصاص محکوم شد و زمان زیادی طول نکشید که حکم مرگش به تایید قضات دیوان عالی کشور رسید و صبح دیروز قصاص شد. ‌

دومین قاتلی که سحرگاه دیروز پای چوبه دار رفت و قصاص شد، مردی بود که ۴ سال قبل جان برادرزنش را گرفت. قاتل پس از دستگیری به قتل برادرزنش اعتراف کرد و گفت: من و همسرم با هم اختلاف داشتیم و روز حادثه من با همسرم درگیر شدم که برادرش وارد درگیری شد و من هم او را به قتل رساندم. به این ترتیب متهم که به قصاص محکوم شده بود سحرگاه دیروز با اجرای حکمش پرونده اش برای همیشه بسته شد.

گریه های نجات پخش

در کنار دو قاتلی که دیروز قصاص شدند، مرد دیگری نیز پای چوبه دار رفت تا قصاص شود. او اما خیلی بی قراری می کرد. وی به هق هق افتاده بود و بی وقفه گریه می کرد. این مرد، ۹ سال قبل همسرش را به قتل رسانده بود. ماجرا از این قرار بود که چهاردهم آبان سال ۹۳ گزارش ناپدید شدن زنی سی و چهارساله به پلیس اعلام شد. زن جوان دو سالی بود که با مردی به نام بهنام ازدواج کرده بود.

تحقیقات نشان می داد زن جوان یک خودروی پژو ۲۰۶ و یک ویلا درشمال ایران داشته که ماشینش در اختیار شوهرش بوده و به ویلا را هم شوهرش فروخته است. مظنون اصلی جنایت همسر این زن بود که بازداشت شد و در بازجویی ها به قتل اعتراف کرد. وی گفت: همسرم خانه ای با مادرش شریک بود و قرار بود بفروشد و سهمش را برای کاسبی به من بدهد اما امروز و فردا می کرد که شب حادثه با هم درگیر شدیم و او را خفه کردم. بعد هم جسدش را به باغ پدری ام در فیروزکوه بردم و در آنجا دفن کردم. بعد از این هم ویلا و ماشینش را با سند سازی به نام خودم زدم.

مرد همسرکش پس از محاکمه در دادگاه به قصاص محکوم شد و پرونده این جنایت پس از قطعی شدن حکم، به اجرای احکام دادسرای جنایی تهران فرستاده شد. نام این مرد در لیست قصاصی ها قرار گرفته بود که سحرگاه دیروز پای چوبه دار رفت. دیروز مادر مقتول که تنها ولی دم پرونده محسوب می شد، در سالن اجرا حاضر نشده و وکیلش را فرستاده بود تا وی حکم قصاص قاتل دخترش را اجرا کند. وکیل اما پای اهرم که رسید نتوانست آن را بکشد تا به زندگی قاتل پایان بدهد. او به خاطر گریه و التماس های بی وقفه قاتل دلش به رحم آمده بود که در آخرین لحظات تصمیم گرفتم به قاتل مهلت زندگی بدهد تا در فرصت دیگری مادر مقتول درباره سرنوشت قاتل تصمیم بگیرد.

در کنار این قاتل که با خوشحالی به زندگی برگشته بود، مرد دیگری بود که او هم بی وقفه گریه می کرد و فریاد می کشید تا اولیای دم به او زندگی ببخشند. چهارمین و آخرین قاتل دیروز که قرار بود قصاص شود، ۶ سال قبل در درگیری جان مرد جوانی را گرفته بود. اختلاف آنها بر سر یک زمین در یکی از شهرستان های شمال غربی کشور بود. پدر و مادر قاتل و مقتول از حدود ۴۰ سال قبل بر سر یک زمین با هم اختلاف پیدا کرده بودند و مدام درگیری داشتند. این دعوا و درگیری به فرزندشان هم کشیده شده بود تا اینکه روز حادثه قاتل و مقتول در خیابان یکدیگر را دیدند و پس از مشاجره و درگیری، به جان هم افتادند. دعوای آنها با قتل پایان یافت و عامل جنایت نیز پس از دستگیری و محاکمه به قصاص محکوم شد. با قطعی شدن رای، قاتل سحرگاه دیروز پای چوبه دار رفت. وی به اولیای دم التماس می کرد تا او را ببخشند. وی درحالیکه با گریه التماس و خواهش می کرد، با پاهای لرزان پای چوبه دار منتقل شد. در آخرین لحظات بود که اولیای دم سخت ترین تصمیم زندگیشان را گرفتند. آنها شرطی برای بخشش قاتل تعیین کردند. آنها شرط گذاشتند تا علاوه بر پرداخت دیه، قاتل و خانواده اش در محضر تعهد بدهند تا محل زندگیشان که یکی از شهرستان های شمال غربی کشور است، ترک کنند و تا ۵۰ سال آینده نیز وارد آن شهر نشوند. قاتل نیز این شرط را قبول کرد و با گریه پای اولیای دم را بوسید. به این ترتیب وی توانست از مجازات مرگ رهایی یابد و فرصت زندگی پیدا کند.

",politics,
484,"
به گزارش همشهری آنلاین از روسیا الیوم، جمیله علم‌الهدی در پاسخ به این پرسش که چگونه می‌توان به غزه کمک یا با وقایع آن مواجه شد، افزود: من موافق استفاده از همه ظرفیت‌ها هستم؛ اما باید این ظرفیت‌ها و فعالیت‌ها با اقدامات عملی همراه باشد.

وی گفت: این همان موضوعی است که آیت‌الله رئیسی رئیس جمهور ایران در نشست سران کشورهای اسلامی در ریاض تأکید کردند که نگاه‌ها باید به سمت میدان باشد و نمی‌توان از میدان چشم پوشی کرد و تصمیمات را بدون توجه به آن گرفت، بنابراین باید به آنچه در میدان می‌گذرد نگاه کرد و بر اساس آن اقدامات عملی انجام داد. امیدوارم که این نشست تاثیر عملی داشته باشد اما من خوشبین نیستم.

همسر رئیس جمهور ایران همچنین در مورد اوضاع غزه و نقش زنان فلسطینی در وقایعی که در این باریکه در جریان است، افزود: این وضعیت از سوی رهبر جمهوری اسلامی ایران پیش بینی شده بود که آمریکا موفق نخواهد شد و البته اسرائیل نیز پیروز نخواهد شد و جنگ غزه جنگی نیست که آنها بتوانند به نفع خود پایان دهند.

علم‌الهدی افزود: من از همه زنان در سراسر جهان می‌خواهم که به آنچه در میدان می‌گذرد و به زنان غزه و آنچه انجام می‌دهند نگاه کنند، زیرا این زنان پیروز هستند.

همسر رئیس جمهور ایران در ادامه به انواع پیروزی اشاره کرد و گفت: پیروزی دو نوع است؛ یا پیروزی غیر مشخص است یا فتح مبین همانطور که در آیه قرآن آمده است « إذا جاء نصر الله والفتح ورأیت الناس یدخلون فی دین الله أفواجا فسبح بحمد ربک واستغفر أنه کان توابا..»

وی اضافه کرد: با نگاهی به این آیه می‌بینیم که غزه پیروز است و به طور حتم آنها پیروز خواهند شد، به ویژه زنان، چون نقش عمده‌ای داشتند.

",politics,
485,"
به گزارش همشهری آنلاین اسماعیلی، وزیر فرهنگ و ارشاد اسلامی در توئیتی نوشت:امروز کتاب""تا فراموش نکنیم"" نوشته ولید الخالدی ترجمه امیرحسین بابالار، ماجرای غم انگیز ویرانی و اشغال۴۱۸ روستای فلسطینی، که نسخه عربی آن در سال ۱۳۷۹ برنده جایزه جهانی کتاب سال جمهوری اسلامی ایرانی شده بود، در آغاز هفته کتاب، در جلسه دولت به آقای رییس جمهور هدیه دادم.





",politics,
486,"
به گزارش همشهری آنلاین آژانس بین‌المللی انرژی اتمی در گزارش جدید خود مدعی شده ذخایر اورانیوم غنی‌شده ایران به ۲۲ برابر محدودیت مجاز در برجام رسیده است. 

در این گزارش تصریح شده میزان ذخایر اورانیوم ایران که در قالب UF6 تا ۲۰ درصد غنی شده‌اند ۳۱.۳ کیلوگرم افزایش یافته و به ۵۶۷.۱ کیلوگرم رسیده است. 

رافائل گروسی، مدیر کل آژانس بین‌المللی انرژی اتمی در این گزارش همچنین ابراز نگرانی کرده که به نظر می‌رسد ایران اجرای بیانیه مشترک ماه مارس در خصوص نصب مجدد تجهیزات نظارتی آژانس را متوقف کرده است. 

گروسی در این گزارش فصلی همچنین مدعی شده که اقدام ایران در جلوگیری از فعالیت چند بازرس با تجربه آژانس بین‌المللی انرژی اتمی به گونه‌ای انجام شده که در توانایی آژانس برای انجام فعالیت‌های راستی‌آزمایی اخلال جدی ایجاد می‌کند. 

جمهوری اسلامی ایران شهریورماه سال جاری بعد از صدور بیانیه ضد ایرانی در شورای حکام آژانس اتمی، مجوز ۸ بازرس آلمانی و فرانسوی این نهاد بین‌المللی در ایران را لغو کرد.

سه کشور فرانسه، آلمان و انگلیس روز سه‌شنبه ۲۱ شهریور و در حاشیه نشست فصلی شورای حکام آژانس بین‌المللی انرژی اتمی، مدعی شدند که ایران به تعهدات بیانیه مشترک با آژانس بین‌المللی انرژی اتمی در ماه مارس گذشته، پایبند نبوده است.

پس از آن بود که «رافائل گروسی» مدیرکل آژانس بین‌المللی انرژی اتمی روز شنبه ۲۵ شهریور ماه در بیانیه‌ای اعلام کرد که ایران فعالیت چند بازرس با تجربه آژانس بین‌المللی انرژی اتمی را لغو کرده است.

گروسی اعلام کرد: «این بازرسان از جمله با تجربه‌ترین کارشناسان آژانس با دانش منحصر بفرد در فناوری غنی سازی هستند. آنها فعالیت‌های راستی آزمایی ضروری در تاسیسات غنی سازی ایران که تحت پادمان‌های آژانس هستند، انجام داده‌اند و با تصمیم امروز، ایران به صورت موثر یک سوم از با تجربه‌ترین گروه بازرسان آژانس که برای ایران تعیین شده‌اند، حذف شدند».

آنگونه که ناصر کنعانی سخنگوی وزارت امور خارجه ۲۵ شهریور در واکنش به بیانیه گروسی اعلام کرد: اقدام اخیر ایران براساس حقوق حاکمیتی مصرح در ماده ۹ موافقتنامه جامع پادمان بین ایران و آژانس ( INFCIRC 214) صورت گرفته است و جمهوری اسلامی ایران انتظار دارد که کشورهای غربی از سیاست سوءاستفاده از سازمان‌های بین‌المللی از جمله آژانس بین‌المللی انرژی اتمی خودداری کرده و اجازه دهند که این سازمان‌ها فعالیت‌های حرفه‌ای و بی‌طرفانه خود را به دور از فشارهای سیاسی انجام دهند.

 این تصمیم جمهوری اسلامی ایران پس از آن صورت گرفت که علیرغم همکاری‌های سازنده ایران با آژانس بین‌المللی انرژی اتمی، سه عضو اروپایی برجام نه تنها بعد از خروج آمریکا از برجام به تعهدات خود عمل نکردند، بلکه به انحاء مختلف زمینه‌های اعمال فشار بر جمهوری اسلامی ایران را فراهم کرده و با صدور بیانیه‌های غیرسازنده در تلاش برای مختل کردن روند همکاری ایران و آژانس بودند. 

البته همانگونه که ناصر کنعانی نیز به آن اشاره کرد: جمهوری اسلامی ایران با تأکید بر ضرورت بی‌طرفی آژانس، به همکاری‌های مثبت خود در چارچوب توافقات انجام شده، ادامه خواهد داد.

گزارش فصلی جدید آژانس اتمی در حالی منتشر شده که مذاکرات برای رفع تحریم‌ها علیه ایران از سال گذشته دچار وقفه شده است. آخرین دور مذاکرات رفع تحریم‌های وین مردادماه سال گذشته در وین برگزار شد.

به گفته کارشناسان، برخی عوامل مانند فشارهای رژیم صهیونیستی، اختلافات با کنگره و مشکلات داخلی در آمریکا دلیل بی‌میلی دولت بایدن برای بازگشت به برجام، از زمان در دست گرفتن قدرت در کاخ سفید بوده است. 

کشورهای غربی از طریق به راه انداختن جنگ رسانه‌ای-تبلیغاتی طی ماه‌های گذشته در تلاش بوده‌اند مقاومت ایران برای پافشاری در خصوص منافع این کشور را بشکنند. 

جمهوری اسلامی ایران راستی‌آزمایی رفع تحریم‌ها، اخذ تضمین در خصوص ماندگاری برجام و رفع ادعاهای پادمانی آژانس اتمی را اصلی‌ترین مطالبه خود در مذاکرات رفع تحریم‌ها قرار داده و تأکید کرده که تنها بازگشت به قرارداد دوجانبه‌ای که در ازای برخی محدودیت‌ها نفع ملموس اقتصادی برای ملت ایران به همراه داشته باشد را منطقی می‌داند و آن را می‌پذیرد.

",politics,
487,"
به گزارش همشهری آنلاین، ناصر کنعانی سخنگوی وزارت امور خارجه نوشت: ارتش رژیم صهیونیستی در نتیجه شکست ۷ اکتبر، چنان ضربه‌ای را متحمل شده که سعی دارد با روایت‌سازی‌های دروغین برای خود دستاورد بیافریند. ‏ ادعاهای ساختگی و صحنه‌سازی‌های دروغین از فعالیت مراکز مقاومت در بیمارستان‌ها و مراکز درمانی، تنها یک پوشش و بهانه برای تداوم جنایات رژیم صهیونیستی در ⁧غزه⁩ و کشتار کودکان و زنان بی‌پناه است. حمله وحشیانه صبح امروز نظامیان صهیونیست به ⁧بیمارستان شفا⁩، مصداق عینی جنایت جنگی است و باید مورد پیگرد کیفری بین‌المللی قرار گیرد.

",politics,
488,"
به گزارش همشهری آنلاین، وزیر امور خارجه کشورمان با تشکر از مواضع و تلاش‌های رئیس و کمیته بین‌المللی صلیب سرخ در خصوص تراژدی انسانی در غزه، شرایط در غزه را سخت و پیچیده توصیف کرد. وی با تبیین تلاش های دیپلماتیک جمهوری اسلامی ایران در خصوص موضوعات انسانی غزه و تاکید بر اینکه جمهوری اسلامی ایران مخالف گسترش دامنه بحران در سطح منطقه است، نقش کمیته بین‌المللی صلیب سرخ در خصوص موضوعات انسانی غزه را بسیار مهم توصیف کرد.

امیرعبداللهیان گفت رژیم صهیونیستی اجازه پیشرفت در موضوعات انسانی را نداده و رویکردهای مثبت حماس در خصوص اسرا را بی نتیجه گذاشته است.

امیرعبداللهیان افزود حماس حسن‌نیت خود را در خصوص موضوع اسرای غیرنظامی نشان داده و آماده تبادل اسرای غیرنظامی است، اما رژیم اسرائیل با زمان بازی می کند و وزیر خارجه این رژیم با آوردن خانواده‌های برخی اسرای اسرائیلی به ژنو، در حال مظلوم‌نمایی است.



وزیر امور خارجه کشورمان گفت دولت آمریکا نیز شدت جنگ علیه غزه را با حضور و حمایت تمام عیار خود از رژیم صهیونیستی افزایش داده است.  امیرعبداللهیان به تبیین دیدگاههای کشورمان در خصوص راههای پایان دادن به بحران جاری در فلسطین و نوار غزه پرداخت و با اشاره به اینکه تاریخ منازعه فلسطین به ۷ اکتبر برنمی گردد، گفت حماس و گروه‌های مقاومت حرکت‌های آزادیبخش در مقابل اشغالگری هستند و رژیم صهیونیستی در واکنش به اقدام‌ مشروع مقاومت ضداشغالگری، با کشتار بیش از ۱۴ هزار نفر ار شهروندان مظلوم فلسطین در غزه، اصل حقوقی تناسب و تفکیک را بطور فاحش نقض کرده است.  امیرعبداللهیان صلیب سرخ بین‌المللی را در منازعات، بخشی از راه حل دانست و افزود صلیب سرخ بین‌المللی با ظرفیت های خود می‌تواند در زمینه اسرا، کمک رسانی به غزه و نیز سایر موضوعات انساندوستانه در غزه نقش موثری ایفا کنید. وزیر امور خارجه کشورمان همچنین از همکاری‌های خوب کمیته بین المللی صلیب سرخ با جمهوری اسلامی ایران تشکر و قدردانی کرد.

میریانا اسپولیاریک رئیس کمیته بین‌المللی صلیب سرخ نیز گفت این دیدار در زمان خوبی صورت می گیرد، چون طرفین نگران اوضاع غزه هستند.

وی با اشاره به رسالت و مأموریت کمیته بین المللی صلیب سرخ، از اعتماد ایران به کمیته و کمک به انجام ماموریت‌های آن تشکر کرد.

وی با اشاره به حضور کمیته بین‌المللی صلیب سرخ در فلسطین، ماموریت صلیب سرخ در غزه در شرایط کنونی را حساس و سخت دانست و افزود صلیب سرخ تلاش می‌کند در عین‌ حفظ بی‌طرفی، به ماموریت‌های خود در حوزه انسانی عمل کند. وی با پیچیده دانستن اوضاع غزه، خواستار کمک ایران و سایر کشورها به موفقیت انجام وظایف انسان‌دوستانه صلیب سرخ گردید و افزود ما با درک حساسیت اوضاع، حداکثر تلاش خود را برای کاهش آلام انسانها بکار خواهیم بست.

",politics,
489,"
همشهری آنلاین - گروه سیاسی: شفاف نبودن نحوه مدیریت صندوق ذخیره فرهنگیان، پرداخت حقوق‌های نامتعارف به اعضای هیات مدیره و هیات امنای صندوق، زیان‌دهی شرکت‌های تابعه و نحوه هزینه‌کرد سرمایه فرهنگیان از جمله محورهای مدنظر مجلس یازدهم برای تحقیق و تفحص از صندوق ذخیره فرهنگیان بوده‌اند که از ابتدای تابستان ۱۴۰۲ کلید خورده است.

سخنگوی کمیسیون آموزش و تحقیقات مجلس با بیان اینکه طرح تحقیق و تفحص از صندوق ذخیره فرهنگیان همچنان جزو مطالبات نمایندگان مجلس است، به همشهری آنلاین گفت: پس از ارجاع طرح تحقیق و تفحص از صندوق ذخیره فرهنگیان به کمیسیون آموزش و تحقیقات مجلس، یک جلسه با اعضای هیات مدیره، رئیس هیات مدیره و مسئولان صندوق برگزار کردیم که از نمایندگانی از وزارت آموزش و پرورش و مرکز پژوهش‌های مجلس نیز در آن حضور داشتند.

احمدحسین فلاحتی افزود: اعضای کمیسیون آموزش و تحقیقات مجلس قبل از شروع بررسی برنامه هفتم توسعه جلسه‌ای برگزار کردند ولی چون به حدنصاب نرسید، رای‌گیری نشد. احتمالا وقتی که کمیسیون اولین جلسه خود را در هفته‌های آینده برگزار کند، طرح تحقیق و تفحص از صندوق ذخیره فرهنگیان را به رای خواهد گذاشت.

نماینده همدان یادآور شد: در صورت تصویب طرح تحقیق و تفحص از صندوق ذخیره فرهنگیان در کمیسیون آموزش و تحقیقات مجلس، طرح در صحن علنی مجلس نیز به رای گذاشته خواهد شد؛ هیات تحقیق و تفحص تشکیل خواهد شد و روند بررسی را شروع خواهند کرد.

او درباره اینکه آیا تحقیق و تفحص از صندوق ذخیره فرهنگیان با توجه به مشکلات اخیر آموزش و پرورش در کمبود معلمان جای خود را به تحقیق و تفحص دیگری نخواهد داد، گفت: انتقاداتی که نمایندگان پیگیر طرح نسبت به عملکرد صندوق ذخیره فرهنگیان داشتند، سر جای خودشان باقی هستند. همان محورها بررسی و نهایی شده است و به‌طور مسلم در کمیسیون تصویب خواهد شد و به صحن خواهد رفت.

فلاحتی در پاسخ به این سوال که با توجه به نزدیکی پایان دوره نمایندگی مجلس یازدهم، احتمال منتفی شدن طرح تحقیق و تفحص از صندوق ذخیره فرهنگیان وجود دارد یا خیر، گفت: خیر. نمایندگان پیگیر طرح بر تحقیق و تفحص از این صندوق مصر هستند و در صورت تصویب تا پایان دوره فعالیت این مجلس که خردادماه سال آینده است، گزارش را در صحن علنی قرائت خواهند کرد.

او همچنین درباره اینکه انتقادات فرهنگیان دخلی به مقوله تحقیق و تفحص دارد یا خیر گفت: خیر. خود مجلس از چند وقت قبل پیگیر قضیه بوده است و تحقیق و تفحص را دنبال خواهد کرد.

",politics,
490,"
به گزارش همشهری آنلاین به نقل از دانشجو، سخنگوی کمیسیون اصل۹۰ مجلس شوای اسلامی گفت: کمیسیون‌های اقتصادی و امنیت ملی مجلس شورای اسلامی یا کارگروه‌ اقتصادی دولت باید به صورت دقیق ارزیابی اطلاعاتی کنند که آیا شرکت‌های کوکاکولا و نستله ارتباطی در هر سطح حتی اسانس یا حق برند(نشان تجاری) به شرکت‌های اصلی خود دارند یا خیر؟

وی افزود: در صورتیکه این ارتباط محرز شود با توجه به این که در این محصولات به خودکفایی رسیده‌ایم باید آنها را تحریم کنیم.

",politics,
491,"
به گزارش همشهری آنلاین، گروهی دو حزبی از سناتورهای آمریکایی روز سه‌شنبه قطعنامه‌ای را ارائه کرده‌اند که خواستار اتخاذ موضع سختگیرانه دولت آمریکا علیه ایران است، از جمله اقدامات نظامی بیشتر در پی تداوم حملات به نظامیان و پایگاه‌های آمریکایی در منطقه «توسط ایران و نیروهای نیابتی آن.»

پایگاه خبری جوییش اینسایدر گزارش داد که این قطعنامه از سوی سناتورها لیندسی گراهام، ریچاد بلومنتال، دن سالیوان، کِیتی بریت، جان تون، سوزان کالینز، جکی روزن، جو مانچین و کریستن گیلیبرند ارائه شده، بر «فوریت پاسخ دادن به حملات به اسراییل و منطقه از سوی جمهوری اسلامی ایران و نیروهای نیابتی آن» تاکید کرده و می‌افزاید «بازدارندگی وقتی رییس جمهور(آمریکا) تمامی گزینه‌ها را، از جمله گزینه نظامی روی میز نگه دارد، قابل اعتمادتر است.»

واشنگتن در چند روز گذشته مدعی شده است که در پاسخ به ده‌ها حمله گروه‌های مقاومت به پایگاه‌های نظامی آن در منطقه، برخی پایگاه‌های نظامی منسوب به ایران و گروه‌های وابسته به آن را در سوریه هدف حملات هوایی قرار داده است.

این در حالی است که ایران پیشتر، حضور نظامی مستقل در سوریه را رد کرده و گفته بود که تنها به شکل مستشاری و با دعوت دولت قانونی سوریه، برای کمک به مبارزه با تروریسم و برقراری امنیت در این کشور حضور دارد.

افزون بر این، ایران موضوع «دستور دادن» یا «کنترل» نیروهای مقاومت منطقه برای حملات تلافی‌جویانه‌شان به منافع آمریکایی در منطقه و ادعای نقش داشتن در حمله حماس به رژیم صهیونیستی را رد کرده و گفته است که تصمیم‌گیرنده خودشان هستند.

اگرچه، ایران نسبت به گسترش درگیری‌ها در جنگ غزه و تبدیل شدن آن به جنگی منطقه‌ای هشدار داده است.

این قطعنامه همچنین بر آنچه «حق اسراییل برای دفاع از خود» خوانده شده، تاکید و از موضع و اقدامات دولت برای ایجاد بازدارندگی حمایت می‌کند و از عربستان سعودی و رژیم صهیونیستی می‌خواهد به مذاکرات عادی‌سازی روابط ادامه دهند.

«لیندسی گراهام» سناتور جمهوری‌خواه آمریکایی که پیش از این نیز مواضع ضدایرانی زیادی اتخاذ کرده است، روز گذشته در یک کنفرانس خبری گفت «اگر آمریکایی‌ها توسط هر یک از نیروهای نیابتی در سوریه و عراق کشته شوند، از نظر ما این اقدام تحریک‌آمیزی خواهد بود که سزاوار پاسخی نظامی است» و از آمریکا خواست زیرساخت‌های داخل ایران را، از جمله تاسیسات آموزشی سپاه پاسداران و پالایشگاه‌های نفتی ایران را هدف قرار دهد. حملات آمریکا تا کنون بر آنچه ادعا می‌شود پایگاه‌های نظامی سپاه پاسداران و نیروهای نیابتی آن در سوریه است متمرکز بوده است.

گراهام گفت که آمریکا همچنین باید در صورتی که جنبش حزب‌الله لبنان حملاتش علیه رژیم صهیونیستی را گسترش دهد، پاسخ «قدرتمندانه‌ای» به ایران بدهد.

بلومنتال نیز گفت که این قطعنامه «به ایران می‌گوید ما شما را به خاطر نیروهای نیابتی‌تان پاسخگو می‌کنیم. اگر این جنگ بر اثر اقدامات حزب‌الله، نیروهای قدس یا سپاه پاسداران گسترش پیدا کند، ما شما را پاسخگو می‌کنیم.»

سناتور سالیوان نیز گفت که «حمایت دو حزبی راسخی» از تشدید تحریم‌ها علیه ایران وجود دارد. او گفت که اخیرا، در دیداری با «جو بایدن» رییس جمهور آمریکا موضوع تحریم‌ها را مطرح کرده بود و برداشتش این بود که این هدف، به راحتی، قابل دست‌یابی است.

بلومنتال نیز موافق بود که احتمالا، دولت تحریم‌های قوی‌تری علیه ایران اعمال خواهد کرد و مقررات تحریمی سرسختانه‌تر اجرا خواهد شد.

این نشست خبری تنها چند ساعت پیش از آن اعلام شد که دولت بایدن اعلام کرد معافیت دولت عراق از تحریم‌های ایران را برای تداوم پرداخت واردات نفتی اعلام می‌کند که با واکنش محافظه‌کاران همراه شد. مقامات دولت آمریکا تاکید دارند این پول‌ها برای مصارف بشردوستانه مورد استفاده قرار می‌‎گیرد.

در بخش دیگری از کپیتول هیل، «دیوید کوستاف» و «برد اشنایدر» در مجلس نمایندگان آمریکا لایحه‌ای را معرفی کرده‌اند که وضعیت معاف از مالیات هر گروهی را که به حمایت از یک سازمان تروریستی، جمله از طریق عرضه کالا و پول بپردازد را لغو می‌کنند.

یک سخنگوی کوستاف گفت که گروه‌هایی که از جنبش حماس حمایت کلامی می‌کنند، مشمول این لایحه نمی‌شوند.

افزون بر این، «اریک سوآلول»، «جیمی راسکین» و «سوزان وایلد» در حال تنظیم نامه‌ای درباره نامه‌ای هستند که بیانگر شدت یافتن نگرانی‌ها درباره خشونت روبه‌افزایش شهرک‌نشینان اراضی اشغالی در کرانه باختری از زمان عملیات گسترده و غافلگیرانه «طوفان الاقصی» توسط جنبش مقاومت فلسطین علیه رژیم صهیونیستی در ۷ اکتبر است.

این نامه خواستار تامین «کمک‌های مالی ضروری» برای تشکیلات خودگردان فلسطین به منظور برقراری ثبات در کرانه باختری با تمرکز بر درآمدهای مالیاتی گردآوری شده توسط رژیم صهیونیستی است. آمریکا، طبق قانون، اجازه تامین مالی مستقیم تشکیلات خودگردان فلسطین در بسیاری از موارد را ندارد.

این نامه بیان می‌کند «با تقویت تشکیلات خودگردان فلسطین، می‌توانیم توان آن برای اجرای قانون، حفاظت از غیرنظامیان و ایجاد بازدارندگی در قبال عوامل تندرو در کرانه باختری را افزایش دهیم.»

درگیری‌ها در غزه در پی عملیات غافلگیرانه و گسترده «طوفان الاقصی» توسط حماس علیه مواضع رژیم صهیونیستی در ۷ اکتبر (۱۵مهر) آغاز شد.

به گفته مقاومت فلسطین، این حمله در پی تعدی به حریم مسجدالاقصی و خشونت فزاینده شهرک‌نشینان صهیونیست علیه مردم فلسطین انجام گرفت.

از آن پس، رژیم صهیونیستی نوار غزه را هدف بمباران‌های متعدد خود قرار داده و با قطع آب، برق و گاز این منطقه آن را در محاصره انسانی قرار داده است. در پی تلاش‌های دیپلماتیک بین‌المللی، چند روز پیش، برخی از کمک‌های انسانی از مرز رفح به این منطقه راه یافت.

ما همواره به وضوح گفته‌ایم که از گروه مقاومت حمایت می‌کنیم اما آن‌ها مستقل هستند و تصمیماتشان را خودشان اتخاذ می‌کنندرژیم صهیونیستی در این درگیری با بمباران ساختمان‌های غیرنظامی، مسجد، دانشگاه، کلیسا، بیمارستان و ساختمان‌های مسکونی، همچنین با استفاده از تسلیحات ممنوعه، از جمله بمب‌هایی که در آن فسفر سفید به کار رفته، مرتکب جنایات جنگی متعددی شده است.

تخریب کامل برخی مناطق و آواره شدن مردم غزه از اثرات حملات رژیم صهیونیستی و جان باختن بیش از ۱۰ هزار نفر از غیرنظامیان این منطقه بوده است.

«آتش‌ بس بشردوستانه» برای انتقال کمک‌های انسانی به غزه در روزهای اخیر مورد بحث بوده و تلاش‌های دیپلماتیک در این زمینه در حال انجام شدن است.

",politics,
492,"
به گزارش همشهری آنلاین، شبکه المیادین به نقل از منابع مطلع اعلام کرد که گزارش‌های منتشر شده در برخی رسانه‌ها مبنی بر انجام مذاکرات مستقیم میان طرف‌های ایرانی و آمریکایی در ژنو صحت ندارد.



",politics,
493,"
به گزارش همشهری آنلاین، سردار حمید طایفه نوروز چهارشنبه ۲۴ آبان در آیین نکوداشت «بانوی فرمانده»، مرضیه حدیدچی‌دباغ که به همت جهاددانشگاهی واحد همدان برگزار شد، اظهار کرد: در سپاه همدان خیلی با خانم دباغ هم‌دوره و همکار نبودم، بنده بعد از خانم دباغ به فرماندهی سپاه همدان منصوب شدم، در مراسم تودیع و معارفه از او خواستم که از همدان و سپاه نرود که خوشبختانه درخواستم را پذیرفت و دوماهی در خدمت وی بودیم.

وی با اشاره به نقش برجسته و اثرگذار زنان در اسلام، انقلاب و دفاع مقدس به بیان خاطره‌ای پرداخت و مطرح کرد: در دوران اسارت در اردوگاه موصل بودیم، این اردوگاه به سه قسمت تقسیم شده بود؛ در یکی از آنها افرادی بودند که بصیرت لازم را نداشتند و مخالف روحیه انقلابی بودند و دسته دیگر را افراد انقلابی تشکیل می‌دادند که بنده در اردوگاه موصل یک به همراه حاج‌آقا ابوترابی بودم. درگیری‌های شدیدی بین این گروه‌ها وجود داشت، یک دسته در پیروی از اسلام دچار افراط شده و از خط خارج شده بود، دسته دیگر نیز در کفر خود از حد خارج شده بود اما یک روز با آمدن چهار اسیر خانم به اردوگاه که فهم و بصیرت لازم را به بهترین شکل به افراد اردوگاه دادند، اوضاع تغییر کرد.

این پیشکسوت دفاع مقدس بیان کرد: یک روز که قرار بود اسرای جدیدی به اردوگاه بیایند، دیدیم چهار دختر اسیر با حجاب چادر به اردوگاه آمدند، با ورودشان اوضاع عجیبی در اردوگاه برپا شد، در اردوگاهی که ما بودیم همه ضجه زده و گریه می‌کردند و سرود دختران زینب را می‌خواندند، فضای سنگین و سختی بر اردوگاه حاکم شده بود، در ناراحتی از اسارات خواهرانمان بودیم که متوجه شدیم از اردوگاه مقابل نیز صدایی بیش از اردوگاه ما می‌آید، آنهایی که ضدانقلاب بودند نیز داشتند برای این دختران اسیر گریه می‌کردند و ضجه می‌زدند.

وی ادامه داد: بعد از صحبت‌هایی که بین اردوگاه ما و آنها انجام شد، متوجه شدیم نکات ارزشی بین آنها و ما زیاد وجود دارد، همه همدیگر را در آغوش گرفتند، این تجربه نشان داد خداوند در وجود ما ایرانی‌ها ارزش‌هایی‌ را گذاشته که در شرایط سخت پشت هم هستیم‌ و اگر امروز خدای نکرده تهدیدی علیه کشورمان باشد همه با هم، همچون اتفاقی که آن روز در اسارت رخ داد، با هم متحد می‌شوند.

طایفه‌نوروز خاطرنشان کرد: یک روز فرمانده عراقی گفت می‌خواهم با دختران اسیر صحبت کنم، یک فارس زبان بیاید برای ترجمه، یک آزاده که لیسانس ادبیات‌عرب داشت، به عنوان مترجم رفت، سرهنگ عراقی در صحبت با این دختران اسیر با ناراحتی گفته بود ‌که شما اسیر شدید و اظهارتأسف کرده و گفته بود شما دختران من هستید، خانم آباد (که امروز دکتر آباد شده است) محکم و راسخ پاسخی کوبنده به او داده و گفته بود تو دشمن ما هستی و به وقتش سرت را بریده و روی سینه‌ات می‌گذاریم. فردای آن روز با وجود این جواب تند و تیز فرمانده بعثی همسر خودش را به اردوگاه آورده بود که ببینید نیاز این بانوان اسیر چیست.

این فرمانده دوران دفاع مقدس با بیان اینکه زنان سرمنشأ تحولاتی در انقلاب و دفاع مقدس بودند، یادآور شد: خانم دباغ با ویژگی‌های خاصش، در دستگیری خرابکاران و ضدانقلاب در همدان نقش بسزایی داشت، یک بار گزارشی از خرابکاری در منطقه گنجنامه رسید، به همراه خانم دباغ عازم شدیم، برای انجام عملیات لازم بود سیم تلگرافی را از فاصله دور قطع کنیم، خانم دباغ با شلیک یک تیر سیم را قطع کرد، کاری که کسی توانایی انجام آن را نداشت. این بانوی فرمانده بعد از فعالیتش در سپاه به نقش تربیتی در آموزش و پرورش مشغول بود. هر چند که باید از تجربیات این بانوی مبارز بیشتر در سپاه استفاده می‌شد.

",politics,
494,"
به گزارش همشهری آنلاین، حسین امیرعبداللهیان وزیر امور خارجه کشورمان که به ژنو سفر کرده است، در جمع خبرنگاران در خصوص اهداف این سفر و ملاقات‌هایی که صورت می گیرد، اظهار داشت: در این سفر ما پیگیر ارسال گسترده کمک‌های بشردوستانه برای مردم غزه و دیدارهایی با مقامات سازمان ملل و صلیب سرخ جهانی هستیم.

وی گفت: بخشی از این دیدارها انجام شده و بخش دیگر از آن در ساعات آینده انجام خواهد شد، وضعیت انسانی در غزه بسیار تاسف بار است.

امیرعبداللهیان تصریح کرد: در شرایطی که آمریکایی‌ها همه گونه سلاح از جمله سلاح‌های فسفری و ممنوعه را از مسیر قبرس و یا به صورت مستقیم از تمام پایگاه‌های خود در سراسر منطقه به تل آویو ارسال می‌کند و این بمب‌ها بر سر مردم مظلوم و مقاوم غزه ریخته می‌شود، اما برای ارسال کمک‌های بشردوستانه آمریکا بیشتر ژست اینکه ما به دنبال کمک‌های بشردوستانه هستیم را گرفته است و در عمل اتفاق مهمی رخ نمی‌دهد.

وی تصریح کرد: ما از وزیر خارجه آمریکا نقل قول‌هایی را شنیدیم که وی گفته است ما به دنبال این هستیم که روزانه ۵۰۰ کامیون به داخل نوار غزه وارد بشود، اما با پیگیری‌هایی که به عمل آمده روزانه ۲۵ یا حداکثر ۴۰ کامیون وارد غزه می‌شود که سه چهارم آب بوده و فاقد دارو، غذا و سایر نیازهای اساسی مردم غزه است.

وی افزود: امید است با رایزنی‌ها در این سفر و با توجه به دیدگاه خوب دبیرکل سازمان ملل و همکاران وی، ارسال گسترده کمک‌های انسان دوستانه به غزه تسریع شود.

امیرعبداللهیان گفت: همزمان با سفر بنده، وزیر خارجه رژیم جعلی اسرائیل هم خود را شتابان به ژنو رسانده و تعدادی از خانواده‌های اسرای اسرائیلی را با برای مظلوم نمایی به ژنو آورده است، این در حالی است که بیش از ۶ هزار اسیر فلسطینی از جمله تعداد زیادی زن و کودک در زندان‌های رژیم اشغالگر اسرائیل قرار دارند.

وزیر امور خارجه بیان داشت: ما از سه هفته پیش در دیداری که با رهبر سیاسی حماس در دوحه داشتیم اسماعیل هنیه موافقت خود را با آزادی فوری غیرنظامیانی که نزد حماس هستند، اعلام کرد، اما در گفت‌وگوها، تبادل پیام‌ها و تلاش‌هایی که برای توقف جنگ در منطقه وجود دارد، طرف اسرائیلی تاکنون شرایطی را که بتواند به آزادی این اسرا سرعت ببخشد، را نپذیرفته است.

وی در پایان خاطرنشان کرد: رژیم صهیونیستی تلاش دارد که به این بهانه جنگ، کشتار و نسل کشی را در غزه ادامه دهد.

سفر وزیر امور خارجه کشورمان به سوئیس در راستای تلاش های مستمر امیرعبداللهیان برای حمایت از مردم غزه و توقف کشتار مردم بی گناه و زنان و کودکان این منطقه از سوی رژیم صهیونیستی انجام شده است.

رئیس جمهور نیز هفته جاری در اجلاس ریاض سخنرانی و ۱۰ راهکار خود برای حل بحران غزه به سران کشورهای عضو سازمان همکاری اسلامی و اتحادیه عرب ارائه کرد.

",politics,
495,"
به گزارش همشهری آنلاین، طی این مذاکرات سرگئی ریابکوف معاون وزیر خارجه روسیه و فرستاده ویژه این کشور در امور بریکس پس از تبریک عضویت کشورمان در این گروه، به آغاز ریاست دوره ای روسیه از ابتدای ژانویه ۲۰۲۴ اشاره کرد و اولو یت های روسیه در خصوص بریکس را در دوران ریاست کشورش بر این سازمان تشریح کرد.

مقام روس همچنین گزارشی مشروح از سوابق و پیشینه اقدامات بریکس ارائه کرد.

صفری نیز در این دیدار حوزه فعالیت های بریکس را بسیار گسترده و متنوع توصیف کرد.

طرف ایرانی همچنین عزم جدی کشورمان برای حضور فعال در این گروه را تبیین کرد و گفت: وزارت امور خارجه ایران نهایت تلاش خود را در ایفای نقشی موثر و سازنده در بریکس به کار خواهد بست.

در این دور از مذاکرات در خصوص فعالیت های بریکس در زمینه های اقتصادی، مالی، تجارت، انرژی، حمل و نقل، پارلمانی، کشاورزی، فناوری های نوین، علمی - پژوهشی، بهداشت، فناوری اطلاعات، محیط زیست، هوا - فضا، ورزشی، فرهنگی، جوانان و همچنین توسعه بریکس در آینده مذاکره و تبادل نظر شد.

",politics,
496,"
به گزارش همشهری آنلاین به نقل از خانه ملت، وحید جلال زاده رئیس کمیسیون امنیت ملی و سیاست خارجی مجلس شورای اسلامی در جمع دانشجویان دانشگاه تربیت پاسدار دانشگاه امام حسین و اعضای گروه تربیتی جهادی شهید همدانی در تشریح شرایط روز کشور و البته فضای حاکم بر منطقه، گفت: تحولات غزه و عملیات طوفان الاقصی با استفاده از اصل مهم غافلگیری انجام شد و در پس آنچه که در غزه رخداد یکسال و نیم آموزش، برنامه ریزی و کار اطلاعاتی بود و اگر این چنین نبود موفقیت ها حاصل نمی‌شد و عملیات به سرعت شناسایی می‌شد.

وی ادامه داد: پیروزی های جبهه مقاومت نباید زیر آوار غزه مدفون شود و نباید اجازه دهیم در روایت سازی ها اتفاق بزرگ حماس بی اهمیت جلوه داده شود و این چیزی است که دشمن به دنبال آن است. حماس بی شک ملاحظه و محاسبه تلفات انسانی و مواجهه با رژیمی جنایتکار که هیچ ترسی از کشتار و جنایت علیه غیر نظامیان ندارد را کرده بود و برای شرایط امروز آمادگی لازم را داشته است اما نباید از این موضوع غافل شویم که از سال ۲۰۰۷ میلادی غزه در محاصره کامل است و این محاصره در بُعد اطلاعاتی، نظامی و امنیتی شدید تر هم بوده و این موضوع، بزرگی عملیات حماس را نظام می دهد.

رئیس کمیسیون امنیت ملی و سیاست خارجی مجلس یازدهم، گفت: در جنگ های گذشته جریان مقاومت با صهیونیست ها بدون هیچ تلفاتی از میان رژیم صهیونسیتی، تعداد زیادی از نیروهای مقاومت به شهادت می رسیدند اما این عملیات تلفات سنگینی به اشغالگران وارد کرد لذا باید توجه کرد هیچ ملتی به پیروزی نمی رسد مگر اینکه مجاهدت کند و این آن چیزی بود که رهبران حماس به ما گفتند.

جلال زاده تاکید کرد: حماس و فلسطینی ها گریزی جز انتخاب مجاهدت و تلاش نداشتند چرا که زن، فرزند و ناموس آنها در زندان های مخوف صهیونیستی اسیر بودند و محاصره غزه تنفس را برای آنها سخت کرده بود و دنیا هیچ توجهی به این بخش نداشت اما امروز اذهان دنیا متوجه فلسطین شده و همه به جنایات صهیونیست ها اذعان دارند و کامیون های کمک های مردمی از سراسر دنیا در مرز رفح آماده ورود به غزه است.

وی با اشاره به طرح عادی سازی روابط برخی کشورهای اسلامی با رژیم صهیونسیتی، گفت: همه اعراب بعد از سال ۱۹۶۷ و برای اولین بار به برکت مجاهدت حماس رژیم صهیونسیتی را محکوم کردند، در اجلاس ریاض نیز اقدامات جنایتکارانه اسرائیل محکوم شدو مهمتر از همه اینها معادلات منطقه‌ای از رهگذر طوفان الاقصی به نفع مقاومت و فلسطین تغییر کرد. البته نقطه آرمانی و انتظاری که از کشورهای اسلامی وجود دارد اقداماتی فراتر از بیانیه نویسی و محکومیت است اما در شرایطی که طرح عادی سازی در شرف امضا بود این واکنش ها هم موجب انزوای رژیم اسرائیل می شود.

نماینده مردم ارومیه در مجلس تصریح کرد: اتاق جنگ اسرائیل توسط آمریکا هدایت می شود و اسراییل پادگان نظامی آمریکا در خاورمیانه است و اگر نبود حمایت غربی ها به سرعت سرزمین های اشغالی از سکنه خالی می شد.

وی با یادآوری جلسه اعضای کمیسیون امنیت ملی مجلس با سید حسن نصرالله رهبر حزب الله لبنان، گفت: این رژیم از درون خالی و تهی است و همه تحلیل ها نشان می دهد ترس و نا امنی در دل همه شهرک نشینان رخنه کرده است و بی شک اتفاق طوفان الاقصی اراده خود را به تاریخ تحمیل خواهد کرد و امروز دیواره های رژیم اسراییل نه ترک بلکه فرو ریخته است.

وی تاکید کرد: آمریکا به دنبال باز کردن پای ایران به جنگ بود و پس از ناکامی در این کار به ما پیام داد که نه شما و نه ما وارد نشوید اما همه عالم می دانند که تجهیزات آمریکایی بر سر مردم غزه فرو می‌ریزد.

رئیس کمیسیون امنیت ملی و سیاست خارجی مجلس با اشاره به جلسات مختلف اخیر با فرماندهان حماس و حزب الله، گفت: روابط ما با جریان مقاومت دستوری نیست و این گروه ها مستقل و بر اساس ایده خود عمل می کنند اما حمایت تاریخی ما از مقاومت در برابر ظلم غیر قابل انکار است.

وی تصریح کرد: رژیم صهیونیستی در ابتدای جنگ به دنبال مظلوم نمایی بود اما باید توجه کرد در شهرک‌های صهیونیستی غیر نظامی وجود ندارد و همه ساکنان در سرزمین های اشغالی مقابل یک ملت در محاصره و تحت ستم ایستاده اند.

جلال زاده در بخش دیگری از سخنان خود و در پاسخ به سوال دانشجویان، گفت: ابتدا باید بدانیم که وام دار چه چیزی بوده و موظف به پاسداری از چه ارزشی در کشور هستیم؛ امام(ره) به پشتیبانی ملت نهادهای مدرن را در حاکمیت دینی پذیرفت، چیزی که در آن زمان نوعی ابداع و ابتکار بود.

وی تصریح کرد: با پیروزی انقلاب اسلامی دولت‌سازی در ایران وارد مرحله‌ی جدیدی شد، ناکامی‌ها و شکست‌های این فرایند در سلسله‌های قاجار و پهلوی روشنفکران انقلابی را به تجدید نظر در روند دولت‌سازی در ایران واداشت.

رئیس کمیسیون امنیت ملی و سیاست خارجی مجلس شورای اسلامی در بخش دیگری از صحبت های خود با اشاره به نقش اساسی احزاب گفت: مجلس، یکی از نهاد های مدرن است که با انقلاب اسلامی در چارچوب حکومت دینی شکل گرفت اما از ملزومات پارلمان حزب است اما حزب قوی و ریشه دار که بتواند نیروی انسانی و برنامه داشته باشد، در پارلمان های بدون پشتوانه حزبی افراد نقش آفرینی می کنند و مجلس شخصیت مدار می شود و امروز مجلس ما تا حدودی به این شکل پیش می رود.

وی در پاسخ به سوال دیگری در مورد شفافیت افزود: ما در مجلس شفافیت را برای همه مورد تأکید قرار دادیم، اما این قانون در مجمع تشخیص مصلحت نظام معطل ماند لذا ما به طور داوطلبانه شفافیت را اجرا کردیم و مردم از طریق سایت مجلس به آراء نمایندگان دسترسی دارند ضمن اینکه پخش زنده جلسات علنی از طریق رادیو سراسری و خبرگزاری رسمی مجلس به صورت تصویری انجام می شود .

وی ادامه داد: مجلس مسئولیت اجرایی ندارد و بسیاری از قوانین مجلس در اجرا باقی مانده است، نزدیک به ۵۵سال بود که قانون بانک مرکزی تغییر پیدا نکرده بود اما در این مجلس اصلاح شد، همچنین قانون اقدام راهبردی قانونی به تصویب رساندیم که حضرت آقا نیز به آن اشاره کردند و فرمودند که این قانون تکلیف کشور را در مذاکرات روشن کرد البته می پذیریم که ضعف هایی به مجلس وارد است.

وی در خصوص تکلیف لایحه عفاف و حجاب نیز گفت: این لایحه از سوی قوه قضاییه و پس از آن دولت به مجلس ارجاع شد و مجلس تصمیم گرفت آن را بر اساس اصل ۸۵بررسی کند، این لایحه تصویب و به شورای نگهبان ارسال شد اما بخشی از آن از سوی شورای نگهبان مورد اشکال قرار گرفت و مجدد به مجلس ارجاع داده شدلذا منتظر هستیم پس از بررسی برنامه هفتم این موضوع تعیین تکلیف شود.

وی خاطرنشان کرد: در مسائل فرهنگی مانند حجاب قانون لازم است اما کافی نیست و ما باید کار آموزشی و فرهنگی را در اولویت قرار دهیم، اما مشکل اعتبارات در مدارس و نظام آموزش و پرورش ما اصل موضوع است، ما باید جهاد فرهنگی را برای موضوع حجاب در کنار قانون مورد توجه قرار دهیم.

جلال زاده در خصوص رویکرد سیاست خارجی دولت نیز گفت: دولت توانست ضمن تقلیل مشکلات در منطقه، منابع بلوکه شده را تعیین تکلیف کند و همچنین از منافع کشور صیانت کند و این موارد از موفقیت‌های دولت محسوب می‌شود.

وی در ادامه و در پاسخ به سوالی در خصوص علت تایید یا رد برخی از افراد در هیئت های اجرایی، گفت: داوطلبی که امروز رد شده هنوز ۴مرحله برای رسیدگی به صلاحیت فرصت دارد و کسی رد یا تایید نهایی نشده است.

وی در پایان تاکید کرد: نماینده هایی هستند که در مجلس و دفتر کار خود شب می مانند و یا در زمان انتخابات هیچ هزینه ای نمی کنند و هزینه های کلان انتخاباتی چیزی نیست که بتوان آن را به همه نسبت داد و نباید با صحبت از این حواشی مردم را نسبت به مجلسی که میراث امام است، بدبین کرد

",politics,
497,"
به گزارش همشهری آنلاین، علی نجفی، سفیر جمهوری اسلامی ایران در مسقط در گفت‌وگو با خبرگزاری رسمی عمان با اشاره به روابط محکم و ریشه‌دار تهران و مسقط گفت که سیاست خارجی عمان در سطح جهان متعادل است.

وی گفت: مسقط نقش مهمی در مذاکرات هسته‌ای ۱+۵ که در نهایت منجر به توافق شد، داشت. ایران می‌خواست که از این توافق منتفع شود و به بندهای آن پایبند است، اما کشورهای غربی از آن خارج شدند. علیرغم این مسائل ایران میز مذاکرات را ترک نکرد و بار دیگر به آن بازگشت و سلطنت عمان همچنان تلاش می‌کند که طرف مقابل به مذاکرات بازگردد.

نجفی در ادامه تاکید کرد: سلطنت عمان در بازگشت روابط ایران و عربستان نیز نقش مهم و برجسته‌ای داشت و نشست‌های اولیه متعددی میان دو کشور در خاک خود برگزار کرد و در نهایت بیانیه مشترکی برای از سرگیری روابط و بازگشایی نمایندگی‌های دیپلماتیک دو کشور طی دو ماه در پکن امضا شد.

سفیر جمهوری اسلامی ایران در مسقط در بخش دیگری از مصاحبه خود گفت: در سفر سلطان هیثم بن طارق، پادشاه عمان به ایران و دیدار با رهبر معظم انقلاب درخصوص مساله نزدیک شدن روابط ایران و مصر تبادل‌نظر شد و دو طرف از این امر استقبال کردند.

وی افزود: سلطنت عمان در آزادی بازداشت‌شدگان در مناطق مختلف جهان از جمله ایران نیز کارنامه درخشانی دارد.

",politics,
498,"
به گزارش همشهری آنلاین،حسین امیرعبداللهیان وزیر امور خارجه کشورمان با مارتین گریفیتس معاون دبیر کل سازمان ملل متحد امور بشردوستانه امروز - ۲۴ آبان‌ماه- در مقر این سازمان در ژنو دیدار و گفت‌وگو کرد.

امیرعبداللهیان در این دیدار با اشاره به وضعیت اسفناک انسانی در غزه در نتیجه حملات رژیم صهیونیستی، گفت: دامنه حملات به غزه در حال گسترش است و لازم است برای توقف آن اقدامات فوری و مؤثر صورت گیرد.

وی با اشاره به دیدارهای خود با مقامات حماس و دولت قطر در دوحه اظهار داشت: حماس برای اقدام در خصوص اسرای غیرنظامی آمادگی دارد و چنانچه رژیم اسرائیل دست از نسل کشی در غزه بردارد، گروه های مقاومت نیز دست از حمله متقابل برخواهند داشت.

وزیر امور خارجه تصریح کرد: ادامه این شرایط قابل تحمل نیست و لازم است حملات رژیم صهیونیستی فورا متوقف شود.

امیرعبداللهیان بر ضرورت ارسال فوری کمک های انسان‌ دوستانه به اندازه کافی تاکید کرد و گفت: حملات رژیم صهیونیستی به مردم و شهروندان غزه انتقامجویانه است و هیچ شانسی برای پیروزی این رژیم در جنگ وجود ندارد و صرفا هزینه های دولت آمریکا به عنوان بزرگترین حامی و مسئول تداوم جنگ را افزایش می دهد، لذا لازم است تلاش‌ها بر آتش بس و توقف فوری جنگ متمرکز شود.

وی به نشست اخیر سران سازمان همکاری اسلامی در ریاض اشاره کرد و یادآورشد: در چارچوب کارگروه ایجاد شده در این نشست، آماده ایم برای تحقق اهداف نشست ریاض و کمک به مردم غزه هرگونه کمک لازم را انجام دهیم.

برخلاف ادعای آمریکا، کمک‌های انسانی به غزه در حد صفر است

وزیر امور خارجه بیان داشت: برخلاف ادعای طرف آمریکایی، میزان ارسال کمک های انسانی به غزه بسیار ناچیز و در حد صفر است و باید سازمان ملل در این زمینه به طور فوری و جدی اقدام‌ کند.

امیرعبداللهیان خواستار مدیریت قوی و فوری سازمان ملل برای رفع کامل انسداد مرز رفح و ارسال کمک های انسان‌دوستانه به غزه شد.

وی تاکید کرد: برای تحقق صلح و امنیت در منطقه، سازمان ملل می تواند روی ظرفیت جمهوری اسلامی ایران حساب باز کند.

وضعیت مردم در بیمارستان شفا وحشتناک است/ضرورت تقویت تلاش‌ها برای توقف جنگ غزه

مارتین گریفیتس نیز ضمن ابراز خرسندی از این دیدار، به تبیین تلاش‌های سازمان ملل، دبیرکل این سازمان و شخص خود در ارتباط با موضوعات انسانی، ارسال کمک های انسان‌دوستانه به غزه و مساله اسرا پرداخت.

وی مساله اسرا را مهم خواند و بر ضرورت یافتن راه حلی برای این موضوع تاکید کرد.

گریفیتس همچنین تامین نیازهای اساسی مردم در غزه بویژه مساله سوخت را مهم دانست.

وی همچنین نسبت به وضعیت وحشتناک بیمارستان شفا ابراز نگرانی کرد و آن را یک تراژدی دانست.

گریفیتس افزود: نگرانی بزرگتر مرتبط با افزایش دامنه جنگ در غزه است.

وی از تلاش های جمهوری اسلامی ایران برای جلوگیری از گسترش دامنه جنگ در منطقه قدردانی و بر ضرورت تقویت تلاش‌ها برای توقف جنگ و پایان دادن به شرایط نگران کننده جاری تاکید کرد.

این ملاقات با موضوع بررسی مسائل غزه و امدادرسانی به مردم مظلوم فلسطین و توقف حملات وحشیانه صهیونیست‌ها به ساکنان غزه انحام شده است.

سفر وزیر امور خارجه کشورمان به سوئیس در راستای تلاش های مستمر امیرعبداللهیان برای حمایت از مردم غزه و توقف کشتار مردم بی گناه و زنان و کودکان این منطقه از سوی رژیم صهیونیستی انجام می شود.

رئیس جمهور نیز هفته جاری در اجلاس ریاض سخنرانی و ۱۰ راهکار خود برای حل بحران غزه به سران کشورهای عضو سازمان همکاری اسلامی و اتحادیه عرب ارائه کرد.

",politics,
499,"
به گزارش همشهری آنلاین، آیت الله جعفر سبحانی در پیامی به نمایشگاه «روایت پیشرفت» که شامگاه سه شنبه با حضور وزیر کشور در محل باغ موزه انقلاب اسلامی و دفاع مقدس استان قم فعالیت خود را آغاز کرد اظهار داشت: کسانی که به جامعه خدمت می‌کنند و خدمت آنان برای مردم روشن شده است، خداوند محبت آنان را در دل مردم ایجاد می‌کند.

این مرجع تقلید بیان داشت: در مشهد و در جوار بارگاه امام رضا (ع) مسجدی توسط بانویی به نام گوهرشاد ساخته شده که ماندگار شده است و اگر دولتمردان خدمتگذار مردم باشند و گره‌ی از کار مردم باز کنند مردم نیز آنان را دوست خواهند داشت.

وی تاکید کرد: باید کاری کرد که اثرات اقدامات صورت گرفته در زندگی مردم ملموس باشد و نرخ تورم کاهش یابد و این امر در نهایت در سفره مردم خود را نشان دهد.

",politics,
500,"
به گزارش همشهری آنلاین،‌ امیر محمدرضا آشتیانی وزیر دفاع و پشتیبانی نیروهای مسلح در حاشیه جلسه هیئت دولت در پاسخ به سوالی درباره مصوبه مجلس پیرامون کاهش مدت خدمت سربازی عنوان کرد:‌ در این زمینه مسئولیت با ستادکل نیروهای مسلح است و این موضوع باید با ستادکل هماهنگ شود.

اخیرا مجلس شورای اسلامی در جریان بررسی لایحه برنامه هفتم توسعه کاهش مدت خدمت سربازی به ۱۲ ماه را تصویب کرد.

",politics,
501,"





سخنگوی کمیسیون تلفیق برنامه هفتم توسعه از مصوبه این کمیسیون برای اجرای پروژه های نیمه تمام عمرانی و تکمیل طرح های تملک دارایی سرمایه ای توسط خیرین خبر داد.
                                


محسن زنگنه در گفت و گو با ایسنا با اشاره به جلسه امروز کمیسیون تلفیق برنامه هفتم توسعه گفت: یکی از مهمترین مصوبات امروز کمیسیون تلفیق در خصوص پروژه های نیمه تمام و نقص خیرین در این قضیه است.



وی ادامه داد: طبق این مصوبه، در صورتی که خیرین با پیشنهاد دستگاه اجرایی ذی ربط و موافقت سازمان برنامه و بودجه طرح های تملک دارایی سرمایه ای را اجرا یا تکمیل کند و بیش از ۵۰ درصد به جای اعتبارات دولتی هزینه کنند، از اعتبار مالیاتی آن ها حداقل ۲۵ درصد و حداکثر ۵۰ درصد هزینه ای که انجام دادند، به عنوان اعتبار مالیاتی محاسبه می شود.



سخنگوی کمیسیون تلفیق برنامه هفتم توسعه  توضیح داد: به عبارت دقیق تر اگر خیرین طرح های نیمه تمام را به اتمام برسانند، اگر بیش از ۵۰ درصد هزینه طرح تملک دارایی را انجام دهند از ۲۵ تا ۵۰ درصد به عنوان اعتبار مالیاتی حساب می شود.



وی همچنین گفت: درباره طرح هایی که خیرین براساس تعهدشان ۵۰ درصد را انجام دادند و دولت برای انجام ۵۰ درصد سهم خود در اجرای طرح اعتبار ندارد و یا به تعهداتش عمل نکرده، خیر می تواند مابقی طرح را اجرا کند که در این صورت صدرصد به عنوان اعتبار مالیاتی و دیون برای آن فرد محاسبه می شود.



انتهای پیام

",politics,
502,"





عزت‌الله ضرغامی در نامه‌هایی جداگانه به محمدباقر قالیباف، صادق لاریجانی و احمد جنتی درخواست کرد ماده قانونی مربوط به «تعیین و بازنگری حریم آثار تاریخی» در برنامه هفتم توسعه اصلاح شود.
                                


به گزارش ایسنا، نمایندگان مجلس ۱۶ آبان‌ماه ۱۴۰۲ در یک جلسه علنی و در جریان بررسی لایجه برنامه هفتم توسعه، بند (پ) ماده ۸۳ لایحه برنامه هفتم توسعه را به منظور تعیین تکالیفی برای دولت برای حفاظت از میراث فرهنگی و جبران حقوق مالکانه مردم، به تصویب رساندند، که در بخش ۲ بند پ این ماده آمده است «بازنگری حریم‌های آثار ثبتی پیشین و تعیین حریم آثار ثبتی جدید به موجب آیین‌نامه‌ای است که با رعایت همزمان حفظ اثر، عدم اعمال محدودیت‌های نابجا و جبران محدودیت‌های به‌وجودآمده برای مالکان در چارچوب قوانین توسط وزارت راه و شهرسازی (شورای عالی شهرسازی) با همکاری وزارت میراث فرهنگی، گردشگری و صنایع دستی حداکثر شش‌ماه پس از لازم‌الاجرا شدن این قانون تهیه شود و به تصویب هیأت وزیران برسد.»

این بند درحالی تصویب شده که مسئولیت «تدوین آیین‌نامه تعیین و بازنگری حریم آثار تاریخی ثبتی» به وزارت راه و شهرسازی سپرده شده و وزارت میراث فرهنگی، گردشگری و صنایع دستی مکلف به «همکاری» با آن وزارتخانه شده است. افزون بر این، در بند مصوب ماده ۸۳ برنامه هفتم توسعه، اشاره به «بازنگری حریم آثار ثبتی پیشین» و استفاده از واژه «محدودیت‌های نابجا» برای مالکان در زمان تعیین حریم آثار ثبتی، واکنش‌برانگیز شده است. 

در همین راستا روابط عمومی معاونت میراث فرهنگی اطلاع داد، عزت‌الله ضرغامی - وزیر میراث فرهنگی، گردشگری و صنایع دستی - در نامه‌هایی جداگانه به محمدباقر قالیباف ـ رییس مجلس شورای اسلامی ـ، احمد جنتی ـ دبیر شورای نگهبان ـ و صادق لاریجانی ـ رییس تشخیص مصلحت نظام ـ اصلاح بند پ ماده ۸۳ برنامه هفتم توسعه را خواستار شده است.

 ضرغامی در نامه‌ای که به تاریخ ۱۷ آبان‌ماه ۱۴۰۲ خطاب به محمدباقر قالیباف - رییس مجلس شورای اسلامی نوشته - ، خواسته است: «به منظور جلوگیری از تداخل امور دستگاه‌ها، نسبت به اصلاح بند ب ماده ۸۳ قانون برنامه هفتم توسعه اقدامات لازم اعمال شود.»

در این نامه تصریح شده است: «در این مصوبه، مسئولیت تدوین آیین‌نامه بازنگری حریم‌های آثار ثبتی پیشین و تعیین حریم آثار ثبتی جدید به وزارت راه و شهرسازی (شورای عالی معماری و شهرسازی) با همکاری این وزارتخانه محول شده است. در حالی که به تصریح بند ۱۲ ماده ۳ قانون اساسنامه سازمان میراث فرهنگی مصوب ۱۳۶۷ مجلس شورای اسلامی که به تأیید شورای نگهبان نیز رسیده است، موضوع «تعیین حریم بناها، مجموعه‌ها، محوطه‌ها و تپه‌های تاریخی ثبت‌شده و ضوابط آن» از وظایف و تکالیف اصلی وزارت میراث فرهنگی، گردشگری و صنایع دستی است.»

انتهای پیام

",politics,
503,"





سخنگوی کمیسیون اصل نود مجلس از بازدید تعدادی از اعضای این کمیسیون از آخرین وضعیت، آنالیز، طراحی و کدنویسی سامانه گمرکات کشور خبر داد و گفت قرار شد که برنامه ریزی استقرار این سامانه در گمرکات سراسر کشور ظرف یک هفته به کمیسیون اصل نود ارائه شود.
                                


به گزارش ایسنا، علی خضریان در توضیح بازدید اعضای کمیته مبارزه با قاچاق کالا و ارز کمیسیون اصل نود از آخرین وضعیت، آنالیز، طراحی و کدنویسی سامانه گمرکات کشور گفت: پیرو تفاهم نامه وزارتخانه‌های اقتصاد و دفاع سامانه گمرکات کشور در انستیتو ایزایران در حال طراحی است؛ اعضای کمیسیون ضمن بازدید از بخش‌های مختلف این مجموعه در حوزه صنایع الکترونیکی، اپتیکی و نرم افزار، در جریان آخرین وضعیت سامانه گمرکات قرار گرفتند.

وی توضیح داد: در این بازدید چهار ساعته رئیس کل گمرک ایران، روند طراحی و پیاده سازی طرح تحول دیجیتال گمرک در رویه‌های مختلف را برای اعضای کمیسیون اصل نود مجلس شورای اسلامی تشریح کرد؛ روند طراحی و پیاده سازی طرح تحول دیجیتال گمرک ایران از چندی پیش توسط شرکت ایزایران به عنوان مجری پروژه شروع شده و بر اساس گزارش مسئولین شرکت ایزایران و گمرک تاکنون ۷۳ درصد پیشرفت داشته است.

خضریان اضافه کرد: در این بازدید مقرر شد برنامه ریزی استقرار این سامانه در گمرکات سراسر کشور ظرف یک هفته به کمیسیون اصل نود ارائه شود.

انتهای پیام

",politics,
504,"





عضو هیات رئیسه مجلس شورای اسلامی با بیان اینکه قانون هوای پاک به خوبی اجرا نشده است، گفت: اگر بی‌توجهی به اجرای قانون هوای پاک ادامه پیدا کند سال به سال وضعیت بدتر می‌شود البته با این وجود اجرای این قانون هنوز در اولویت کاری برخی مدیران و دستگاه‌های ذیربط قرار ندارد.
                                


به گزارش ایسنا، محسن پیرهادی با اشاره به آلودگی هوای کلان شهرها گفت: در سال های اخیر بیشتر کلانشهرهای کشور با مساله افت کیفیت هوا مواجه شده اند؛ وضعیت آلودگی هوا در کلانشهرها و رشد آن در سالهای اخیر موید بی توجهی و اجرای ضعیف و غیرمسئولانه قانون هوای پاک از سوی دستگاه های مجری است؛ کلانشهرهایی همچون اهواز، تهران ،کرج و اصفهان نیمی از روزهای سال گذشته را در وضعیت آلودگی هوا قرار داشتند و این بدان معناست که قریب به نیمی از روزهای شهروندان این شهرها با هشدار آلودگی هوا سپری شده‌ است.

وی با بیان اینکه روزهای آلوده کلانشهرها نسبت به سال ۱۴۰۰ رشد قابل توجهی داشته است، گفت: این روند به معنای کاهش چشمگیر کیفیت هوای کلانشهرها و افزایش غلظت آلاینده‌ها است از طرف دیگر طبق گزارش مراجع نظارتی، قانون هوای پاک از زمان تصویب تاکنون عملکرد مطلوبی نداشته است.

رئیس فراکسیون مدیریت شهری ادامه داد: ۴۵ سال از سابقه قانونگذاری در حوزه آلودگی ها می گذرد و قوانین و مصوبات زیادی برای مقابله با آلودگی هوا در ایران وجود دارد. تاکنون بیش از ۴۰ قانون و مصوبه فقط توسط مجلس و هیئت دولت در این حوزه تصویب شده‌ است. آخرین قانون درباره آلودگی هوا نیز قانون هوای پاک است.

تعداد روزهای هوای پاک اهواز در سال گذشته صفر بوده است

پیرهادی بیان کرد: متاسفانه قانون مصوب سال ۹۶ در اجرا توفیق چندانی نداشته‌ است و با وجود احکام اجرایی متعدد درخصوص مقابله با بحران آلودگی هوا کماکان وضعیت کیفی هوای شهرهای کشور نامطلوب گزارش می شود به طوری که تعداد روزهای هوای پاک اهواز در سال گذشته صفر بوده است اگر بی توجهی به اجرای قانون هوای پاک ادامه پیدا کند سال به سال وضعیت این حوزه رو به وخامت می رود.

وی اجرای ضعیف و بی‌کیفیت و بدون تعهد قانون هوای پاک را یکی ازشاخص‌های رشد روزهای آلوده در کلانشهرهای کشور دانست و گفت: متاسفانه و با وجود اهمیت و خسارات بار بودن معضل آلودگی هوا و تاکید مقام معظم رهبری بر رفع این معضل، اجرای این قانون هنوز در اولویت کاری برخی مدیران و دستگاه های ذیربط و دخیل در آن قرار ندارد.

نماینده تهران درمورد چرایی اجرا نشدن کامل و جامع  قانون هوای پاک گفت: معطل ماندن اجرای کامل قانون هوای پاک علل متفاوتی دارد که از جمله آن منابع مالی، در اولویت نبودن مسئله آلودگی هوا، ناهماهنگی دستگاه‌های مجری، تفسیر شخصی ارگان‌ها و عدم وجود نظارت کافی و موثر است که در نهایت اجرای این قانون مهم و حیاتی نتیجه مطلوبی نداشته باشد.

پیرهادی مهمترین مانع را نبود بودجه برای پیگیری و اجرای قانون هوای پاک دانست و افزود: برای مقابله با بحران آلودگی هوا طی یک برنامه چهار ساله سالانه بین ۱ تا ۲ میلیارد دلار بودجه نیاز داریم. این بودجه مبلغ ناچیزی از میزان خسارات وارده به حوزه سلامت عمومی است که با این وجود متاسفانه در بودجه عمومی کشور مورد توجه قرار نمی گیرد.

انتهای پیام

",politics,
505,"





یک عضو کمیسیون تلفیق لایحه برنامه هفتم توسعه به ارائه توضیحاتی در خصوص چرایی ارجاع مجدد متناسب سازی حقوق بازنشستگان به کمیسیون تلفیق پرداخت.
                                


حمیدرضا حاجی بابایی در گفت‌وگو با ایسنا اظهار کرد: شب گذشته کمیسیون تلفیق در چند ساعت به بحث و گفت‌وگو درباره روند متناسب سازی حقوق بازنشستگان پرداخت و این بند را مصوب کرد منتهی در آن کلمه «متوسط و میانگین» وجود نداشت.

وی افزود: در زمان بررسی این بند بنده مخالفت کردم که عبارت «متوسط» در این بند وجود داشته باشد در نهایت هم آنچه به تصویب کمیسیون تلفیق رسید چنین عبارتی در آن نبود. ما گلایه‌مندیم که چرا کمیسیون تلفیق گزارش غیر واقعی را به صحن ارائه کرده است.

رئیس کمیسیون برنامه و بودجه مجلس بیان کرد: اگر کلمه متوسط و میانگین در این بند قید شود همه زحمات ما هدر می‌رود و تبدیل به یک کار مبهم و پیچیده خواهد شد که خروجی آن معلوم نیست.

حاجی بابایی در عین حال گفت: مصوبه کمیسیون این است که باید حقوق بازنشستگان ۹۰ درصد حقوق شاغلان باشد و کسی هم در آن شکی ندارد.

وی در پایان گفت: در نهایت رئیس مجلس در جلسه علنی امروز برای رفع این ابهامات و برخی تغییرات ناخواسته در این مصوبه، آن را به کمیسیون تلفیق ارجاع داد تا اصلاح شود.

به گزارش ایسنا، در جلسه علنی امروز و در جریان بررسی بند الحاقی ماده ۲۹ لایحه برنامه هفتم توسعه قالیباف رئیس مجلس این بند را برای بررسی بیشتر به کمیسیون تلفیق ارجاع داد. در این بند آمده بود که ضریب بازنشستگان در طول برنامه نسبت به حقوق شاغلان هر سال به میزانی افزایش یابد که در پایان سال سوم برنامه متوسط حقوق بازنشستگان به ۹۰ درصد متوسط حقوق و مزایای مشمول کسورات شاغلان برسد. این افزایش از سال ۱۴۰۳ در سال اول معادل ۴۰ درصد و در سال‌های دوم و سوم هر کدام ۳۰ درصد مابه التفاوت وصول به ۹۰ درصد یاد شده اعمال خواهد شد.

انتهای پیام

",politics,
506,"





رئیس پژوهشکده شورای نگهبان، رفتار و عملکرد دولت انگلیس در مواجهه با مسائلی همچون حقوق بشر، دموکراسی، افراط‌گرایی و تروریسم را دارای تناقض دانست.
                                


به گزارش ایسنا، عباسعلی کدخدایی، عضو حقوقدان و رئیس پژوهشکده شورای نگهبان در حساب توییتری خود نوشت:

«تناقض در رفتار و عملکرد لندن در مواجهه با مسائلی همچون حقوق بشر، دموکراسی، افراط‌گرایی و تروریسم، هر روز بیش از پیش نمایان می‌شود. تلاش‌های پارلمان انگلیس برای تروریستی خواندن سپاه پاسداران به عنوان یک نیروی دولتی تبعاتی جدی در پی خواهد داشت. دولت انگلیس باید رفتار خود را نسبت به ایران تغییر دهد.»



انتهای پیام

",politics,
507,"





یکی از نمایندگان مجلس شورای اسلامی با بیان اینکه «سختی‌های طاقت‌فرسای اهالی غزه نه تنها قابل تحمل نیست بلکه حتی قابل تصور هم نیست» تاکید کرد: سزاوار است گفته شود ای مردان نامرد خود را به خواب زده؛ ای بعضی مدعیان و سران کشورهای اسلامی و عربی سکوت کرده؛ ای حاکمان زورگوی غربی؛ ای نتانیاهوی خونخوار و قسی‌القلب و ای بایدن بی هویت! بأی ذنب قتلت؟
                                


به گزارش ایسنا، محمدرضا صباغیان، نماینده مردم مهریز، بافق، بهاباد، خاتم و ابرکوه در مجلس شورای اسلامی در جلسه نوبت صبح روز سه شنبه ۲۳ آبان صحن مجلس در اخطاری با استناد به اصل ۳ قانون اساسی تاکید کرد: روزهای سختی بر مردم غزه می گذرد و گرچه مقاومت و شجاعت آنها ستودنی است اما در اوج شهامت، فریاد استغاثه دارند و همه وجدان ها را فرا می خوانند. سختی های طاقت فرسای آنها نه تنها قابل تحمل نیست بلکه حتی قابل تصور هم نیست.

وی با بیان اینکه «امروز زنان و کودکان در مقابل سکوت مدعیان حقوق بشر و بمباران های بی امان، قصابی شده و پیکر آنها از لابه لای آهن و بتون، با دست بالا بیرون کشیده می شوند»، عنوان کرد: سزاوار است گفته شود، ای مردان نامرد خود را به خواب زده؛ ای بعضی از مدعیان و سران کشورهای اسلامی و عربی سکوت کرده؛ ای حاکمان زورگوی غربی؛ ای نتانیاهوی خونخوار و قصی القلب و ای بایدن بی هویت! بآی ذنب قتلت؟

این نماینده مجلس تاکید کرد: بدون شک، دیر یا زود، مجازات سخت الهی را در برابر چشمان حیرت زده جهانیان خواهید دید و این شرایط غزه قطعا امتحان الهی است که همه نتیجه آن را به زودی می بینند. مسئولان ایران نیز باید با همه توان به این مردم مظلوم کمک کنند که فریاد هل من ناصر ینصرنی آنها بلند شده و کسی به داد آنها نمی رسد.

انتهای پیام

",politics,
508,"





یکی از نمایندگان مجلس شورای اسلامی با اشاره به رد صلاحیت 28  درصد از نامزدهای انتخابات دوازدهمین دوره مجلس، از رئیس مجلس خواست تا نسبت به این موضوع پیگیری‌های لازم را انجام دهد.
                                


به گزارش ایسنا، غلامرضا نوری قزلجه نماینده بستان آباد در مجلس شورای اسلامی در جلسه نوبت صبح روز سه شنبه ۲۳ آبان صحن مجلس در تذکری با بیان اینکه «اتفاقات مهمی در کشور افتاده که از طرف مجلس قابل اغماض نیست»، اظهار کرد: موضوعی که در بحث انتخابات است، ۲۸ درصد از نامزدها اعم از نمایندگان فعلی و ادوار و شخصیت‌های سیاسی و اجتماعی نتوانستند از هیئت‌های اجرایی تائید صلاحیت بگیرند؛ البته کار اگر بر مبنای قانون باشد کسی اعتراضی ندارد.

وی گفت: تبصره ماده ۶۰ و همچنین ماده ۶۱ که چند ماه قبل تصویب کردیم رعایت نشده است؛ در این تبصره آمده که رد صلاحیت ها باید مستند به مدارک معتبر باشد؛ اعضا و روسای هیئت‌های اجرایی موظفند که مستندات لازم را به افرادی که رد صلاحیت شدند بدهند تا آنها بتوانند اعتراض کنند و دلایل و مستندات در رد آنها را ارائه دهند.

این نماینده مجلس اصلاح طلب در بخش دیگری از سخنانش خطاب به رئیس مجلس گفت: آقای قالیباف به عنوان ریاست مجلس خواهش می‌کنم به این وضعیت ورود کنید تا مردم سالاری دینی که یکی از پایه های مهم و اساسی نظام است آسیب نبیند.

به گزارش ایسنا، محمدباقر قالیباف رئیس مجلس شورای اسلامی نیز در پاسخ به این تذکر تاکید کرد: حتما به عنوان مجلس در اجرای قانون مساله را دنبال می‌کنیم؛ پیشتر هم توضیح دادم که در حوزه اجرایی موضوع دخالت‌هایی که مطرح شده است را پیگیری کردیم و خواهیم کرد و مصمم هستیم که قانون اجرایی شود. البته بدون شک دوستان شورای نگهبان هم حتما به این مساله توجه دارند.

انتهای پیام

",politics,
509,"





نمایندگان مجلس شورای اسلامی به منظور تامین نظر شورای نگهبان لایحه الحاق ۵ تبصره به ماده ۲ قانون پایانه‌های فروشگاهی و سامانه مؤدیان را اصلاح کردند.
                                


به گزارش ایسنا، در جلسه نوبت صبح روز سه شنبه ۲۳ آبان صحن مجلس شورای اسلامی نمایندگان مجلس در جریان رسیدگی به گزارش کمیسیون اقتصادی در مورد لایحه یک‌فوریتی الحاق پنج‌ تبصره به ماده (۲) قانون پایانه‌های فروشگاهی و سامانه مؤدیان با اعمال اصلاحات این لایحه جهت تامین نظر شورای نگهبان موافقت کردند.

انتهای پیام

",politics,
510,"





پنجاهمین جلسه و بیست‌وهفتمین روز بررسی لایحه برنامه هفتم به پایان رسید.
                                


به گزارش ایسنا، محمدباقر قالیباف رئیس مجلس با اعلام پایان جلسه علنی امروز گفت: جلسه بعدی یکشنبه ۲۸ آبان تشکیل می شود.

وی همچنین گفت: امروز و فردا جلسات کمیسیون تلفیق برای بررسی مواد ارجاعی باقی مانده تشکیل می شود. چهارشنبه آخرین جلسه تلفیق است تا بتوانیم یکشنبه هفته آینده بررسی برنامه هفتم را به پایان برسانیم.

انتهای پیام

",politics,
511,"





سخنگوی کمیسیون تلفیق لایحه برنامه هفتم توسعه گفت: اگر قرار بر این باشد که حقوق بازنشستگان در سال اول قانون اجرای برنامه به ۹۰ درصد حقوق شاغلان برسد به اعتباری حداقلی بین ۲۰۰ تا ۲۵۰ هزار میلیارد تومان نیاز داریم.
                                


به گزارش ایسنا، در جریان بررسی بندی از موارد ارجاعی از کمیسیون تلفیق لایحه برنامه هفتم توسعه درباره موضوع متناسب سازی حقوق بازنشستگان، محسن زنگنه بیان کرد: کمیسیون تلفیق جلسات متعددی را درباره تعیین تکلیف موضوع افزایش حقوق بازنشستگان تشکیل داد تلاش مجلس شورای اسلامی و دولت بر رفع مشکلات بازنشستگان و پاسخ به مطالبه به حق آنها در خصوص اصلاح نظام حقوقی‌شان است.

وی با اشاره به مصوبه کمیسیون تلفیق اظهار کرد: فاصله‌ای بین حقوق شاغلان یعنی حقوق و مزایای مشمول کسورات و حقوق بازنشستگان وجود دارد؛ فرض کنید این اختلاف ۵ یا ۱۰ میلیون باشد، اگر فاصله بین حقوق بازنشسته تا حقوق و کسورات شاغل هم‌تراز را به ۱۰۰ قسمت تقسیم کنیم در سال اول ۴۰ درصد اختلاف، در سال دوم ۳۰ درصد و در سال سوم ۳۰ درصد دیگر اختلاف جبران می‌شود.

سخنگوی کمیسیون تلفیق برنامه هفتم توسعه گفت: به عبارتی دیگر با این مصوبه کمیسیون تلفیق در دو سال اول اجرای برنامه هفتم توسعه ۷۰ درصد اختلاف بین دریافتی بازنشسته و ۹۰ درصد حقوق بازنشستگان جبران شده و در سال سوم ۳۰ درصد دیگر جبران می‌شود یعنی در نهایت در پایان سال سوم اجرای برنامه حقوق بازنشسته ۹۰ درصد حقوق شاغل و مزایای مشمول کسورات خواهد شد.

زنگنه همچنین اظهار کرد: اگر بخواهیم در سال اول حقوق بازنشستگان را به ۹۰ درصد حقوق شاغلان برسیم به اعتباری بالغ بر ۲۰۰ تا ۲۵۰ هزار میلیارد تومان نیاز است به همین دلیل ما باید چیزی را به بنویسیم که قابل تحقق باشد.

وی همچنین تصریح کرد: درباره وضعیت بازنشستگان سازمان تامین اجتماعی هم معمولا روال بر این بوده که هر تصمیمی برای صندوق‌های بازنشستگی کشوری و لشگری مشمول بازنشستگان تامین اجتماعی هم می‌شود و شورای عالی کار آن را اجرایی می‌کند.

محمدباقر قالیباف رئیس مجلس شورای اسلامی گفت:‌ در متن گزارش کلمه «متوسط» آمده است که باید این عبارت اصلاح شود موضوع دیگر هم ضریب مستمری بازنشستگان است. نکته سوم هم این بوده که باید تکلیف بازنشستگان تامین اجتماعی روشن شود لذا ما باید اصول و چارچوبی در برنامه آورده تا شورای مربوطه براساس آن جهت‌گیری کند.

وی ادامه داد: بر این اساس این بند برای اصلاح به کمیسیون تلفیق ارجاع می‌شود تا امروز در مورد آن تعیین تکلیف کند.

در نهایت این بند برای بررسی بیشتر به کمیسیون تلفیق ارجاع شد؛ در این بند آمده بود: «ضریب بازنشستگان در طول برنامه نسبت به حقوق شاغلان هرسال به میزانی افزایش می‌یابد که در پایان سال سوم برنامه متوسط حقوق بازنشستگان به ۹۰ درصد متوسط حقوق و مزایای مشمول کسورات شاغلان برسد. این افزایش از سال ۱۴۰۳ در سال اول معادل ۴۰ درصد و در سال‌های دوم و سوم هر کدام ۳۰ درصد مابه‌التفاوت وصول به ۹۰ درصد یاد شده اعمال خواهد شد. آئین‌نامه این بند با پیشنهاد سازمان به تصویب هیات وزیران می‌رسد.»

انتهای پیام

",politics,
512,"





رئیس هیات تحقیق و تفحص از شستا به ارائه توضیحاتی درباره اظهاراتش پیرامون متواری بودن شبنم نعمت‌زاده پرداخت.
                                


به گزارش ایسنا، علی خضریان درباره واکنش روابط عمومی دادستانی عمومی و انقلاب تهران به اظهاراتش پیرامون متواری بودن شبنم نعمت‌زاده، گفت: طبیعتا در جریان تحقیق و تفحص از شستا مطالب و گزارش‌های متعددی به دست ما می‌رسد و پس از بررسی و صحت‌سنجی آنها اعلام موضع کرده و به نهادهای نظارتی ارجاع می‌دهیم؛ موضوع متواری شدن خانم شبنم نعمت‌زاده نیز بر همین اساس مطرح شد.

وی افزود: بنده صحت این موضوع را ارجاع می‌دهم به جلسه دادگاهی که در همین روزهای اخیر در آبان ماه به منظور بررسی شکوائیه از شبنم نعمت‌زاده تشکیل شده بود؛ وکیل مشارالیه در پاسخ به قاضی که پیگیر حضور ایشان در جلسه بود صراحتاً اعلام عدم حضور می‌کند و وقتی جناب قاضی مجدد می‌پرسد یعنی «شبنم نعمت‌زاده متواری هستند؟» وکیل ایشان می‌گوید بله؛ در این جلسه به این شبهه نیز اشاره می‌شود که چگونه اعاده دادرسی کسی که متواری است و حضور ندارد، پذیرفته شده است.



نماینده مردم تهران، ری، شمیرانات، اسلامشهر و پردیس در مجلس شورای اسلامی اضافه کرد: روابط عمومی دادستانی عمومی و انقلاب تهران نیز در توضیحاتی که منتشر کرده، اصل این موضوع که خانم شبنم نعمت‌زاده در زندان نبوده را با بیان اینکه مدتی پیش بر اساس زمان مقرر شده قانونی مرخصی رفته بوده و متعاقب آن مدتی غیبت کرده، پذیرفته است؛ حال انتظار داریم با توجه به اینکه جرم خانم نعمت‌زاده جنبه عمومی داشته و حقوق بخش مهمی از مردم عزیزمان که سرمایه‌گذاران اصلی تأمین اجتماعی و شستا هستند را تضییع کرده، اسناد مرخصی رفتن و بازگشت به زندان نامبرده و مدت زمانی را که مجموعا در زندان بوده را منتشر کنند تا افکار عمومی خودشان قضاوت کنند.

سخنگوی کمیسیون اصل نودم قانون اساسی در بخشی دیگری از سخنان خود به تخلفات شرکت رسا با مدیریت شبنم نعمت زاده و احمدرضا لشگری‌پور اشاره کرد و گفت: این شرکت با اقدامات مجرمانه خود ضربه بزرگی به سیستم تولید و توزیع دارویی کشور در سال ۱۳۹۷ زده است. به طوری که در مدت حدود ۴ سال فعالیت، طبق اقرار خودشان، حدود ۲۰۰ چک بلامحل به ارزش بیش از ۱۵۰ میلیارد تومان صادر کرده‌اند که تا به امروز مقادیر زیادی از آن همچنان تأدیه نشده است.

وی افزود: شرکت‌های فارابی، لابراتوارهای رازک، پارس دارو، کاسپین تأمین و زهراوی که همگی زیرمجموعه شستا هستند، جزو طلبکاران از شرکت رسا می‌باشند که در طلب این شرکت ها در مجموع با خسارات تأخیر تأدیه بالغ بر ۴۰۰ میلیارد تومان برآورد می‌شود.

خضریان یادآور شد: طبق حکم اصداری شعبه سوم دادگاه ویژه رسیدگی به جرایم اقتصادی خانم نعمت‌زاده و آقای لشگری‌پور به جرم اخلال در نظام توزیع مایحتاج عمومی به منظور انحصار مستند به بند ب ماده یک قانون مجازات اخلال‌گران در نظام اقتصادی کشور مصوب ۱۳۶۹ محکوم به ۲۰ سال حبس و رد مال و شلاق شده‌اند. ولی پس از صدور حکم محکومیت به جای اینکه درصدد جبران خسارات وارده به شرکت‌های زیرمجموعه شستا و ۴۲ میلیون بیمه شده سازمان تأمین اجتماعی باشند، از پرداخت مطالبات شرکت‌های مذکور سرباز می‌زنند.

وی همچنین گفت: متأسفانه مجموعه مدیریت تیپیکو و شستا نیز در راستای احقاق حقوق بیمه‌شدگان و دریافت کامل طلب از شرکت خانم شبنم نعمت‌زاده، اقدامات لازم را بجای نیاورده‌اند و با اقدامات قابل تأمل موجب طولانی شدن روند دریافت مطالبات شده‌اند. چرا که به جای دریافت پول نقد در ازای مطالباتشان از خانم شبنم نعمت‌زاده، اقدام به معامله ملک با شخصی به اسم آقای کاظمی معرفی شده از سوی شخصی به اسم خانزادی که از نزدیکان آقای محمدرضا نعمت‌زاده است، می‌کنند که به دلیل ضعف حقوقی یا تبانی، فرآیند انتقال ملک به مشکل بر می‌خورد و تاکنون شرکت‌های یاد شده به مطالبات‌شان نرسیده‌اند.

خضریان بیان کرد: موضوع ما در هیأت تحقیق و تفحص پیگیری این سوال است که چرا شرکت‌های یاد شده، به جای اخذ مطالبات به صورت نقدی از خانم نعمت‌زاده و آقای لشگری‌پور، ملکی با چنین مشکلات فراوان از فردی ناشناس به نام فرامرز کاظمی دریافت کرده‌اند که اکنون با ادعاهای واهی سبب از بین رفتن حقوق شرکت‌ها شده و ارتباط او با خانم شبنم نعمت‌زاده و شرکت پخش دارویی رسا(رسا فارمد) معلوم نیست.

انتهای پیام

",politics,
513,"





نمایندگان مجلس شورای اسلامی بار دیگر بند مربوط به انتقال صندوق بازنشستگی هما به وزارت تعاون، کار و رفاه اجتماعی را به کمیسیون تلفیق لایحه برنامه هفتم ارجاع دادند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز ( سه‌شنبه) و در جریان ادامه بررسی گزارش کمیسیون تلفیق لایحه برنامه هفتم توسعه، بند ب ماده ۲۹ لایحه را بار دیگر به کمیسیون تلفیق ارجاع دادند.

بر اساس بند الحاقی بند ب ماده ۲۹ لایحه برنامه هفتم توسعه؛ مؤسسه صندوق بازنشستگی و وظیفه کارکنان شرکت هواپیمایی جمهوری اسلامی ایران (هما) با کلیه اسناد، وظایف، اختیارات، تعهدات و دارایی ها از جمله اموال منقول و غیرمنقول سهام، امتیازات موجودی اوراق و سایر حقوق و مستخدمین خود به وزارت تعاون، کار و رفاه اجتماعی منتقل می گردد.

اعتبارات لازم برای پرداخت حقوق کارکنان بازنشسته مستمری وظیفه بگیر شرکت هواپیمایی جمهوری اسلامی ایران (هما) در اعتبارات سالانه وزارت تعاون، کار و رفاه اجتماعی پیش بینی و لحاظ میگردد. نحوه تأمین منابع لازم برای تودیع تعهدات اعم از بدهی ها و کسری صندوق از محل اموال و حقوق مالی شرکت هواپیمایی جمهوری اسلامی ایران (هما) به تصویب هیأت وزیران می رسد.

تبصره - دولت و دستگاه های اجرائی ذی ربط مکلفند تمامی تعهدات سالانه خود به کلیه صندوق های بازنشستگی را به صورت کامل در  قوانین بودجه سنواتی منعکس نموده و پرداخت آن اجتناب ناپذیر می باشد.

انتهای پیام

",politics,
514,"





یک عضو هیات رئیسه مجلس شورای اسلامی، لایحه مقابله با تحریم‌ها را اعلام وصول کرد.
                                


به گزارش ایسنا، محمد رشیدی در جلسه علنی نوبت صبح امروز (سه‌شنبه) مجلس شورای اسلامی، دو لایحه را به صورت عادی به شرح زیر اعلام وصول کرد:

لایحه مقابله با تحریم ها

لایحه اصلاح قانون مالیات های مستقیم

انتهای پیام

",politics,
515,"





با تصویب مجلس، دولت مکلف به تادیه بدهی حسابرسی شده خود به سازمان تأمین اجتماعی و صندوق بیمه اجتماعی کشاورزان، روستاییان و عشایر در طول اجرای قانون برنامه هفتم ‌شد.
                                


به گزارش ایسنا، نمایندگان مجلس در جلسه علنی نوبت صبح امروز سه‌شنبه و در ادامه بررسی مواد ارجاعی کمیسیون تلفیق، بند (ب) ماده ۲۹ لایحه برنامه هفتم را تصویب کردند.

طبق این مصوبه، دولت مکلف است در طول برنامه و در قالب بودجه‌های سنواتی نسبت به تأدیه بدهی حسابرسی شده خود (وفق بند «ه» ماده ۷ قانون ساختار نظام جامع رفاه و تامین اجتماعی) به سازمان تأمین اجتماعی و صندوق بیمه اجتماعی کشاورزان، روستاییان و عشایر اقدام نماید. تمام وجوه پرداختی و کمک‌های دولت به صندوق‌های بازنشستگی، مازاد بر سهم کارفرمایی و سهم دولت و همچنین کلیه تضامین قانونی تأدیه نشده، به عنوان تأدیه بدهی دولت محسوب می شود. صندوق بازنشستگی فولاد نیز در صورت طلب قانونی از دولت مشمول این حکم است.

هرگونه کمک دولت در قالب بودجه سنواتی مازاد بر بدهی‌ها نیز به عنوان مطالبه دولت محسوب می شود. ایجاد هرگونه تعهد جدید برای سازمان تأمین اجتماعی و صندوق بیمه اجتماعی کشاورزان، روستاییان و عشایر بدون تامین منابع درطول برنامه ممنوع می باشد. دیون موضوع این بند باید بعد از کسر کمکهای دولت در قوانین بودجه سنواتی به تأیید سازمان حسابرسی کل کشور رسیده باشد.»

انتهای ‌پیام

",politics,
516,"





نمایندگان مجلس شورای اسلامی ضمن تکلیف به دولت برای افتتاح «سرمایه‌گذاری نفت و گاز کشور» با استفاده از منابع داخلی ارزی و ریالی شرکت‌های تابعه ذی‌ربط وزارت نفت، مقررات مربوط به واریز و برداشت از این حساب را تصویب کردند.
                                


به گزارش ایسنا، نمایندگان مجلس شورای اسلامی در جلسه نوبت صبح امروز  سه‌شنبه و در جریان رسیدگی به گزارش کمیسیون تلفیق برنامه هفتم توسعه جمهوری اسلامی درباره موارد ارجاعی به کمیسیون، با تصویب بندهای الف، ب، پ، ت و ث ماده الحاقی ۲۱ این لایحه به شرح زیر موافقت کردند:

«الف- در اجرای بند ۳ سیاست‌های کلی برنامه، دولت موظف است از طریق وزارت نفت و با استفاده از منابع داخلی ارزی و ریالی شرکت‌های تابعه ذی‌ربط وزارت نفت، ماهانه حداقل ۶۰ درصد از عواید حاصل از صادرات و فروش داخلی کلیه محصولات فرعی گازی از جمله اتان، پروپان، بوتان، پنتان و گوگرد و مایعات گازی را صرفاً به حساب «سرمایه‌گذاری نفت و گاز کشور» که از ابتدای برنامه به نام وزارت نفت نزد خزانه داری کل افتتاح می‌شود، واریز نماید.

ب- باقیمانده عواید فوق الذکر در شرکت‌های تابعه ذی‌ربط وزارت نفت، به تشخیص وزارت نفت و حسب مورد صرفاً در چهارچوب بودجه مصوب شرکت‌های تابعه ذیربط وزارت نفت برای پالایش، انتقال و توزیع گاز طبیعی و نگهداشت تأسیسات مربوطه و نیز گازرسانی به شهرها و روستاهای باقیمانده کشور هزینه می‌شود.

پ- وزارت نفت مکلف است منابع این حساب را با رعایت سیاست‌های کلی اصل چهل و چهارم (۴۴) قانون اساسی به صورت مستقیم و یا با استفاده از سازوکار تسهیلات تلفیقی و ترکیبی با بانکها و سایر مؤسسه‌های عامل مجاز، صرفاً به تأمین مالی و یا ارائه ضمانت برای طرح‌های ذیل با مشارکت سرمایه گذار خارجی و یا بخش غیردولتی داخلی اختصاص دهد:

۱- اکتشاف و یا توسعه میادین جدید نفت و گاز و یا نگهداشت و افزایش تولید میادین موجود کشور با اولویت میادین مشترک به ویژه فشارافزایی میدان گازی مشترک پارس جنوبی ۲- مشارکت در طرحهای مصوب ""ستاد راهبری تجارت منطقه ای انرژی"" ۳- احداث، مقاوم سازی، نوسازی و بازسازی زیرساختهای اساسی مورد نیاز برای ذخیره سازی، انتقال، توزیع و صادرات نفت و گاز طبیعی و فرآورده

۴- تأمین تجهیزات و احداث تاسیسات هوشمند اندازه گیری و رصد لحظه ای مبادلات نفت، گاز، میعانات گازی و فرآورده های نفتی و گازی ۵- مشارکت در اجرای طرحهای بهینه‌سازی و مدیریت مصرف انرژی کشور به‌ویژه کاهش ناترازی گاز طبیعی و فرآورده های کشور؛ حداقل به میزان ده درصد(۱۰%) از کل منابع حساب

ت- منابع این حساب در پایان هرسال به سال بعد منتقل میشود و پنجاه درصد(۵۰%) منابع حاصل از بازپرداخت تسهیلات مذکور، صرف افزایش منابع حساب مذکور شده و مابقی برای بازپرداخت بدهی‌های شرکت‌های تابعه وزارت نفت به صندوق توسعه ملی، بانک مرکزی جمهوری اسلامی ایران و شبکه بانکی کشور هزینه می‌شود. استفاده از منابع این حساب به جز موارد فوق الذکر برای هرگونه مصرف ازجمله اعتبارات هزینه ای و تملک دارایی های سرمایه ای خارج از میادین نفت و گاز ممنوع است.

ث- به منظور هماهنگی و نظارت بر حُسن اجرای این بند، کارگروهی به ریاست وزیر نفت و با حضور رئیس سازمان برنامه و بودجه کشور، وزیر امور اقتصادی و دارایی و دو عضو ناظر از کمیسیون های انرژی و برنامه و بودجه و محاسبات مجلس شورای اسلامی تشکیل می‌شود.

وزیر نفت مسئول پیگیری مصوبات این کارگروه و حُسن اجرای آنها و عدم انحراف از اهداف فوق الذکر خواهد بود و مکلف است گزارش عملکرد آن را هر سه ماه یک‌بار به کمیسیون انرژی مجلس شورای اسلامی ارائه کند.»

انتهای پیام

",politics,
517,"





با تصمیم رئیس مجلس، بند مربوط به تعیین میزان افزایش حقوق بازنشستگان در طول اجرای قانون برنامه هفتم برای رفع ابهام به کمیسیون تلفیق ارجاع شد.
                                


به گزارش ایسنا، نمایندگان مجلس در جلسه علنی نوبت صبح امروز سه شنبه و در ادامه بررسی مواد ارجاعی کمیسیون تلفیق، بندالحاقی ماده ۲۹ لایحه برنامه هفتم را بررسی کردند؛ این بند برای رفع ابهام و بررسی بیشتر، مجددا به کمیسیون تلفیق ارجاع شد.

در این بند آمده است: «به منظور کاهش ناترازی مالی سازمانها و صندوقهای بازنشستگی و جلوگیری از ناپایداری مالی و همچنین کاهش وابستگی آنها به بودجه عمومی و ارتقای کیفیت و اصلاح ساختار بیمه‌های اجتماعی، اقدامات زیر از سال اول اجرای برنامه در صندوقهای بازنشستگی کشوری، لشکری، تأمین اجتماعی و سایر صندوقهای بازنشستگی وابسته به دستگاههای اجرائی و نهادهای عمومی غیردولتی که در این قانون، «صندوق» نامیده می شوند، انجام می گردد:

بندالحاقی- ضریب بازنشستگان در طول برنامه نسبت به حقوق شاغلان هرسال به میزانی افزایش می یابد که در پایان سال سوم برنامه متوسط حقوق بازنشستگان به ۹۰ درصد متوسط حقوق و مزایای مشمول کسورات شاغلان برسد. این افزایش از سال ۱۴۰۳ در سال اول معادل ۴۰ درصد و در سال های دوم و سوم هر کدام ۳۰ درصد ما به التفاوت وصول به ۹۰ درصد یاد شده اعمال خواهد شد. آئین نامه این بند با پیشنهاد سازمان به تصویب هیأت وزیران می رسد.»

انتهای پیام

",politics,
518,"





با تصمیم رئیس مجلس شورای اسلامی بند مربوط به تکلیف دولت به پیش‌بینی جبران زیان بخش مسافری شرکت راه‌آهن در بودجه سنواتی جهت رسیدگی بیشتر به کمیسیون تلفیق برنامه هفتم توسعه کشور ارجاع شد.
                                


به گزارش ایسنا، نمایندگان در جلسه نوبت صبح امروز سه‌شنبه مجلس شورای اسلامی و در جریان رسیدگی به گزارش کمیسیون تلفیق لایحه برنامه هفتم توسعه جمهوری اسلامی درباره موارد ارجاعی به کمیسیون، با تصمیم محمدباقر قالیباف رئیس مجلس، جزء ۳ بند «ث» ماده ۵۷ این لایحه به شرح زیر، مجدداً جهت اصلاح به کمیسیون تلفیق برنامه ارجاع داده شد:

«دولت مکلف است جبران زیان بخش مسافری شرکت راه آهن را با احتساب شاخص‌های بهره‌وری، در بودجه سنواتی پیش بینی نماید. منابع حاصل صرف نوسازی ناوگان مسافری، توسعه ایستگاهها، تراک‌بندی، ایمن سازی، بهسازی و بازسازی زیرساخت شبکه ریلی از جمله خطوط، ابنیه فنی، سامانه(سیستم) علائم و ارتباط و نوسازی و توسعه ماشین آلات مکانیزه می‌گردد.»

انتهای پیام

",politics,
519,"





نمایندگان مجلس شورای اسلامی بندی از لایحه برنامه هفتم توسعه را که به اخذ معادل ۱۰ یورو از مسافران پروازهای خارجی برمی‌گشت، بار دیگر به کمیسیون تلفیق ارجاع دادند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز (سه شنبه) و در جریان ادامه بررسی گزارش کمیسیون تلفیق لایحه برنامه هفتم توسعه، بند ت ماده ۵۷ لایحه را بررسی و این بند را بار دیگر به کمیسیون تلفیق ارجاع دادند.

در بند ت ماده ۵۷ لایحه برنامه هفتم توسعه آمده بود که وزارت راه و شهرسازی با رعایت سیاست های کلی اصل چهل و چهارم(۴۴) قانون اساسی مجاز است:

۱.به منظور افزایش کارایی و بهبود خدمت رسانی و ارتقاء بهره وری و کاهش هزینه های دولت و منطقی سازی و چابک‌سازی، نسبت به واگذاری مدیریت فرودگاه های کشور از جمله فرودگاه های وابسته به دستگاه های اجرایی به استثنای فرودگاه های متعلق به نیروهای مسلح با حفظ مالکیت دولت و نیز ارائه خدمات ناوبری هوایی و رعایت حقوق کارکنان به بخش خصوصی و عمومی و یا مشارکت های داخلی و خارجی با اولویت شرکت های هواپیمایی داخلی اقدام کند.

آئین نامه اجرایی این حکم به پیشنهاد وزارت راه و شهرسازی و همکاری وزارت امور اقتصادی و دارایی تهیه و به تصویب هیأت وزیران خواهد رسید.

۲. به منظور تأمین مالی و نیز توسعه زیرساخت ها و ارتقای سطح خدمات و افزایش ترافیک مسافر و بار و مدیریت بهینه فرودگاهی نسبت به پذیرش سرمایه گذاری توسط بخش خصوصی و یا با مشارکت سرمایه گذار خارجی و اعطای حق بهره برداری از محل سرمایه گذاری اقدام نماید.

۳. به منظور تأمین منابع مالی اجرای طرح های توسعه ای و ارتقای خدمات فرودگاهی در فرودگاه های بین المللی، از مسافران پروازهای خارجی معادل ده (۱۰) یورو به ازای هر مسافر به نرخ ای تی اس(ets)که به صورت جداگانه در بلیط درج و از مسافرین أخذ می شود، دریافت نمایند. پروازهای با مقاصد زیارتی از این حکم مستثنی می باشد. مبلغ یاد شده حسب مورد به شرکت های ارائه دهنده خدمات (شرکت  فرودگاه ها و ناوبری هوایی، شرکت شهر فرودگاهی امام خمینی (ره) و شرکت های خصوصی بهره بردار موضوع این بند) پرداخت می شود.

۴.نسبت به تأمین مالی خرید و اجاره به شرط تملیک هواپیما و بالگرد از منابع داخلی و خارجی در قالب تسهیلات برای شرکت های هواپیمایی ایرانی از طرق مختلف از جمله صندوق توسعه حمل ونقل و صندوق توسعه ملی اقدام کند. همچنین اعطای کمک های فنی -اعتباری توسط دولت در قالب بودجه سنواتی در این خصوص مجاز می باشد.

تبصره - به منظور تقویت حکمرانی ملی در ارائه خدمات حمل ونقل هوایی، توسعه پایدار ناوگان هوایی ملی، ارتقای توان رقابت در عرصه های منطقه ای و بین المللی و افزایش ایمنی پروازها، وزارت راه و شهرسازی نسبت به ارائه پیشنهاد اصلاح اساسنامه شرکت هواپیمایی جمهوری اسلامی ایران (هما) حداکثر ظرف مدت سه ماه اقدام و به تصویب هیأت وزیران برساند. اساسنامه مصوب هیأت وزیران پس از تصویب در مجلس شورای اسلامی لازم الاجراء می باشد.

انتهای پیام

",politics,
520,"





نماینده مردم اردبیل در مجلس شورای اسلامی گفت: تنها کارایی سازمان‌های حقوق بشری که گوش فلک را کر کرده‌اند یک دقیقه سکوت در برابر جنایات رژیم صهیونیستی در غزه بوده‌ است.
                                


به گزارش ایسنا، علی نیکزاد در تذکری شفاهی در جلسه علنی مجلس شورای اسلامی بیان کرد: سازمان‌های حقوق بشری که برای یک موضوع کوچک گوش فلک را کر می‌کردند امروز کجا هستند؟ تنها کارایی این سازمان‌ها در برابر جنایاتی که در غزه صورت می‌گیرد صرفا یک دقیقه سکوت بوده است.

وی در ادامه اظهار کرد: اکنون باید این سوال را طرح کنیم کجایند برندگان جایزه صلح نوبل؟ کجایند کسانی که جایزه حقوق بشری بردند؟ اکنون جهان و تاریخ بشریت باید قدر ابرمرد صلح تاریخ جهان را یعنی ژنرال حاج قاسم سلیمانی را بدانند.

انتهای پیام

",politics,
521,"





نمایندگان مجلس در مصوبه‌ای سازوکاری برای تعیین تکلیف و بازپرداخت بدهی دولت و شرکت‌های دولتی به شبکه بانکی تعیین کردند.
                                


به گزارش ایسنا، نمایندگان مجلس در جلسه علنی نوبت صبح امروز سه شنبه و در ادامه بررسی مواد ارجاعی کمیسیون تلفیق، بند (ت) ماده ۱۰ لایحه برنامه هفتم توسعه را تصویب کردند.

بر این اساس، به منظور تعیین تکلیف و بازپرداخت بدهی دولت و شرکتهای دولتی به شبکه بانکی:

۱- معادل طلب حسابرسی شده بانکها و مؤسسات اعتباری غیربانکی از دولت و شرکتهای دولتی، اوراق مالی اسلامی با سررسید حداکثر پنج سال در اختیار بانکها و مؤسسات اعتباری غیربانکی طلبکار قرار می گیرد. اوراق مالی اسلامی مربوط به بدهی دولت توسط وزارت امور اقتصادی و دارائی (خزانه داری کل)، و اوراق مالی اسلامی مربوط به بدهی شرکتهای دولتی توسط شرکت دولتی بدهکار منتشر و تضمین می‌شود. اوراق مالی اسلامی موضوع این بند باید حداکثر سهماه پس از لازم الاجراء شدن این قانون، به بانکها و مؤسسات اعتباری غیربانکی تحویل شود. مسؤولیت اجرای این بند حسب مورد بر عهده وزیر امور اقتصادی و دارایی و رئیس مجمع عمومی شرکت دولتی بدهکار است.

اوراق مالی اسلامی موضوع این بند مشمول ماده ۲۷ قانون بازار اوراق بهادار جمهوری اسلامی ایران است.این اوراق مشمول سقف انتشار اوراق  مالی اسلامی در بودجه های سنواتی نمی باشد.

۲- اوراق مالی اسلامی موضوع این بند دارای سودبرگ (کوپن سود) بوده و سود آنها به ترتیبی که در جزء ۳ آمده است، پرداخت می‌شود. نرخ سود این اوراق معادل نرخ سود مصوب شورای پول و اعتبار برای سپرده بلندمدت بانکی است.

۳- سود اوراق مالی اسلامی مربوط به بدهی دولت توسط خزانه و سود اوراق مالی اسلامی مربوط به بدهی شرکتهای دولتی توسط شرکت دولتی بدهکار پرداخت می شود. خزانه داری کل کشور موظف است در صورتی که شرکت دولتی بدهکار تا چهل و هشت ساعت قبل از زمان پرداخت سود، سود اوراق را پرداخت نکند، معادل مبلغ مزبور را از حسابهای شرکت مورد نظر نزد خزانه داری کل برداشت و به حساب بانک یا مؤسسه اعتباری غیربانکی دارنده اوراق واریز کند. همچنین بانک مرکزی موظف است در صورتی که سود اوراق مربوط به بدهی دولت تا چهل و هشت ساعت قبل از سررسید سودبرگ (کوپن سود) توسط خزانه پرداخت نشود، معادل مبلغ مزبور را از حساب خزانه نزد بانک مرکزی برداشت و به حساب بانک یا مؤسسه اعتباری غیربانکی دارنده آن اوراق واریز کند.

۴- اوراق مالی اسلامی موضوع این بند صرفاً قابل مبادله بین بانکها و مؤسسات اعتباری غیربانکی با یکدیگر و با بانک مرکزی است و قابل واگذاری به دیگران نمی باشد؛ و حسب مورد، توسط دولت یا شرکت دولتی منتشرکننده تا پایان برنامه بازخرید یا با اوراق مالی اسلامی جدید جایگزین می شود.

۵- بانک مرکزی مجاز است اوراق مزبور را با اعمال ضریب توثیق که توسط شورای پول و اعتبار تعیین می شود، به عنوان وثیقه بپذیرد.

۶- پس از لازم الاجراء شدن این قانون، هرگونه استفاده دولت و شرکتهای دولتی از منابع شبکه بانکی باید در قالب تحویل اوراق به بانکها و مؤسسات اعتباری غیربانکی صورت گیرد.

تبصره- عقود مورد استفاده برای انتشار اوراق مالی اسلامی موضوع این بند (اصل و سود)، باید به تأیید شورای فقهی بانک مرکزی برسد.

انتهای پیام

",politics,
522,"





سخنگوی کمیسیون تلفیق لایحه برنامه گفت: مجلس شورای اسلامی در لایحه برنامه هفتم توسعه دولت را مکلف به ایجاد تنوع در سبد سوختی کشور کرده و بحث افزایش قیمت بنزین مطرح نیست.
                                


به گزارش ایسنا، نمایندگان مجلس شورای اسلامی در جلسه علنی امروز مجلس بندی از لایحه برنامه هفتم توسعه را بررسی کردند که به تکلیف مجلس به دولت برای ایجاد تنوع در سبد سوختی کشور به شرح زیر مربوط می شد.

جزء ۲ بند «پ» ماده ۴۶ لایحه برنامه هفتم: به منظور حل ناترازی بنزین، ایجاد تنوع در سبد سوختی کشور، اجرای تکالیف پدافند غیرعامل و قانون هوای پاک، سازمان برنامه و بودجه مکلف است با همکاری وزارتخانه های نفت، کشور، صنعت معدن و تجارت، سازمان حفاظت محیط زیست و سازمان ملی استاندارد، برنامه جامع تأمین و تخصیص حامل های انرژی شبکه حمل و نقل جاده ای کشور را شامل بنزین، نفت، گاز، گازمایع، برق و گاز طبیعی فشرده، حداکثر ظرف مدت شش ماه پس از ابلاغ این قانون تهیه و به تصویب هیأت وزیران برساند.

حجت الاسلام محمدتقی نقدعلی در مخالفت با این بند از لایحه بیان کرد: ما در بحث بنزین یا حامل‌های انرژی پیشنهادات خوبی در لایحه بودجه داشتیم که به توزیع سوخت به کارت ملی افراد بر می‌گشت و پیشنهاد عادلانه‌ای بود اما مجلس شورای اسلامی با آن موافقت نکرد، ولی براساس بندی که اکنون آورده شده اختیار تعیین قیمت بنزین را به دولت می‌دهیم و اگر دولت بخواهد می‌تواند بنزین را گران کند.

وی ادامه داد: مردم دیگر توان گران شدن کالایی را ندارند. این چه بندی است که در لایحه برنامه هفتم توسعه آورده شده است و این بند شرم‌آور است. براساس این بند دولت اختیار تعیین قیمت حامل‌های انرژی را دارد در حالی که براساس قانون اساسی این از اختیارات مجلس است.

حجت الاسلام سید سلمان ذاکر در موافقت با این بند از لایحه بیان کرد: گران شدن بنزین در این بند مطرح نیست. مجلس شورای اسلامی به هیچ وجه اجازه نمی‌دهد که بنزین در این اوضاع گران شود بلکه در این بند از لایحه بحث مدیریت سوخت و مدیریت ناترازی بنزین مطرح است.

محسن زنگنه سخنگوی کمیسیون تلفیق در تشریح این بند بیان کرد: دولت در لایحه‌ برنامه آورده بود که با سیاست‌های قیمتی و غیرقیمتی در خصوص تعدیل مصرف حامل‌های انرژی تصمیم بگیرد اما مجلس شورای اسلامی با این موضوع مخالفت کرد و بحث سیاست‌های قیمتی را حذف کرد.

وی ادامه داد: واقعیت این است که ما اکنون ناترازی برق، ناترازی بنزین و ناترازی در سایر حامل‌های انرژی را داریم. برای این ناترازی ما دولت را مکلف به ایجاد تنوع در سبد سوختی کشور کردیم. در این بند می‌گوییم که براساس ویژگی‌های جغرافیایی و ظرفیت‌ها تلاش کنند تا سبد سوختی کشور متنوع شود و بحث افزایش قیمت بنزین مطرح نیست.

در نهایت نمایندگان با این بند از لایحه برنامه هفتم توسعه موافقت کردند.  

انتهای پیام

",politics,
523,"





بیست و هفتمین روز و پنجاهمین جلسه علنی مجلس شورای اسلامی برای ادامه رسیدگی به گزارش کمیسیون تلفیق در خصوص جزئیات لایحه برنامه هفتم توسعه برگزار شد.
                                


به گزارش ایسنا، نمایندگان مجلس شورای اسلامی از سوم مهر ۱۴۰۲، ۱۱۸ ماده و ۶ بند از ۲۳ بند الحاقی به کل لایحه برنامه هفتم توسعه را در۲۱ روز با برگزاری ۴۱ جلسه علنی مورد بررسی قرار دادند و  تعدادی از احکام را به منظور بررسی مجدد به کمیسیون تلفیق برنامه هفتم ارجاع دادند.

پس از آن به مدت یک هفته جلسات کمیسیون تلفیق لایحه برنامه هفتم توسعه برای بررسی موارد ارجاعی از صحن علنی تشکیل شد و با اتمام بررسی موارد ارجاعی، مجلس از یکشنبه (۱۴ آبان) ضمن رسیدگی به بقیه مواد الحاقی به کل لایحه برنامه هفتم، بررسی موارد ارجاعی لایحه برنامه هفتم را شروع کرد.

در ادامه بررسی جزییات لایحه برنامه هفتم توسعه در بیست و هفتمین روز، نمایندگان مجلس موارد زیر را به تصویب رساندند.

مصوبات

* با تصویب بند د ماده ۹۹ لایحه برنامه هفتم توسعه؛‌ دستگاه‌های اجرایی را مکلف کردند در طول اجرای برنامه هفتم توسعه، سالانه حداقل به میزان ۱۰ درصد نسبت به داخلی‌سازی کالاها و خدمات راهبردی مورد نیاز بخش خود اقدام کنند.

* با تصویب بند پ ماده ۱۰۲ لایحه برنامه هفتم توسعه؛‌ نمایندگان  وزارت صنعت، معدن و تجارت را مکلف کردند تا با درخواست ستادکل نیروهای مسلح نسبت به صدور مجوز بهره‌برداری از معادن واقع در پادگان‌های موجود تحت مالکیت نیروهای مسلح اقدام کند.

* با تصویب بندالحاقی ۲ ماده ۱۰۲ لایحه برنامه هفتم توسعه؛ تکالیفی برای دولت برای ارتقاء و توانمندسازی و رسیدن به قدرت بازدارندگی و حل مشکلات نیروهای مسلح و سازمان بسیج مستضعفین تعیین کردند.

* با تصویب جزء ۲ بند پ ماده ۴۶ لایحه برنامه هفتم توسعه؛ سازمان برنامه و بودجه را مکلف کردند تا تسبت به ایجاد تنوع در سبد سوختی کشور و تهیه برنامه جامع تامین حامل‌های انرزی شبکه حمل و نقل جاده‌ای کشور اقدام کند.

با توجه به تصویب این بند از لایحه، سخنگوی کمیسیون تلفیق لایحه برنامه توضیح داد که مجلس شورای اسلامی در لایحه برنامه هفتم توسعه دولت را مکلف به ایجاد تنوع در سبد سوختی کشور کرده و بحث افزایش قیمت بنزین مطرح نیست.

* با تصویب بند ت ماده ۱۰ لایحه برنامه هفتم توسعه؛‌ سازوکاری برای تعیین تکلیف و بازپرداخت بدهی دولت و شرکت‌های دولتی به شبکه بانکی تعیین کردند.

* با تصویب بندهای الف، ب، پ، ت و ث ماده الحاقی ۲۱ لایحه برنامه هفتم توسعه؛‌ نمایندگان ضمن تکلیف به دولت برای افتتاح «سرمایه‌گذاری نفت و گاز کشور» با استفاده از منابع داخلی ارزی و ریالی شرکت‌های تابعه ذی‌ربط وزارت نفت، مقررات مربوط به واریز و برداشت از این حساب را تصویب کردند.

* با تصویب بند ب ماده ۲۹ لایحه برنامه هفتم توسعه؛ دولت مکلف به تادیه بدهی حسابرسی شده خود به سازمان تأمین اجتماعی و صندوق بیمه اجتماعی کشاورزان، روستاییان و عشایر در طول اجرای قانون برنامه هفتم ‌شد.

ارجاعیات

در جریان ادامه بررسی گزارش کمیسیون تلفیق لایحه برنامه هفتم توسعه، بند ت ماده ۵۷ که به اخذ معادل ۱۰ یورو از مسافران پروازهای خارجی برمی‌گشت بار دیگر به کمیسیون تلفیق ارجاع داده شد.

همچنین با تصمیم رئیس مجلس جزء ۳ بند ث ماده ۵۷ این لایحه مربوط به تکلیف دولت به پیش‌بینی جبران زیان بخش مسافری شرکت راه‌آهن در بودجه سنواتی جهت رسیدگی بیشتر به کمیسیون تلفیق برنامه هفتم توسعه کشور ارجاع داده شد.

نمایندگان در ادامه بررسی مواد ارجاعی کمیسیون تلفیق، بندالحاقی ماده ۲۹ لایحه برنامه هفتم مربوط به تعیین میزان افزایش حقوق بازنشستگان در طول اجرای قانون برنامه هفتم را بررسی کردند و برای رفع ابهام و بررسی بیشتر، مجددا به کمیسیون تلفیق ارجاع دادند.

بند ب ماده ۲۹ لایحه هم که به انتقال صندوق بازنشستگی هما به وزارت تعاون، کار و رفاه اجتماعی بازمی گشت بار دیگر به کمیسیون تلفیق ارجاع داده شد.

 در جریان بررسی بند مربوط به متناسب سازی حقوق بازنشستگان، سخنگوی کمیسیون تلفیق گفت: اگر قرار بر این باشد که حقوق بازنشستگان در سال اول قانون اجرای برنامه به ۹۰ درصد حقوق شاغلان برسد به اعتباری حداقلی بین ۲۰۰ تا ۲۵۰ هزار میلیارد تومان نیاز داریم.

موضوعات خارج از برنامه

در بخش دیگری از جلسه علنی امروز،  احمد محرم‌زاده  ضمن محکوم کردن جنایت‌های رژیم کودک‌کش اسرائیل و آمریکای جنایتکار که هر روز یک جنایت جدید انجام می‌دهند و کودکان، زنان و غیرنظامیان را می‌کشند، گفت: لعن و نفرین خداوند بر سردمداران استکبار یعنی آمریکا و اسرائیل.

همچنین سیدمحمدرضا میرتاج‌الدینی با بیان اینکه جهان بشریت از این همه جنایت جریحه‌دار است و امروز همه ملت‌های دنیا رژیم صهیونیستی را محکوم کرده‌اند و افزود: در طول تاریخ این جنایت به این حجم تکرارنشدنی است. این‌که کودکان و زنان بی‌گناه را مورد هجمه قرار داده و برق بیمارستان‌ها را قطع کرده و سبب کشته شدن عده‌ای از نوزادان شدند در طول تاریخ جنایتی بی‌نظیر است.

در تذکری دیگر درباره جنایات رژیم صهیونیستی، علی نیکزاد  اظهار کرد: اکنون باید این سوال را طرح کنیم کجایند برندگان جایزه صلح نوبل؟ کجایند کسانی که جایزه حقوق بشری بردند؟ اکنون جهان و تاریخ بشریت باید قدر ابرمرد صلح تاریخ جهان را یعنی ژنرال حاج قاسم سلیمانی را بدانند.

محمدرضا صباغیان هم در اخطاری با استناد به اصل ۳ قانون اساسی با اشاره به اینکه روزهای سختی بر مردم غزه می گذرد، گفت: سختی های طاقت فرسای آنها نه تنها قابل تحمل نیست بلکه حتی قابل تصور هم نیست. سزاوار است گفته شود، ای مردان نامرد خود را به خواب زده؛ ای بعضی از مدعیان و سران کشورهای اسلامی و عربی سکوت کرده؛ ای حاکمان زورگوی غربی؛ ای نتانیاهوی خونخوار و قصی القلب و ای بایدن بی هویت! بآی ذنب قتلت؟

یکی دیگر از نمایندگان با اشاره به رد صلاحیت ۲۸ درصد از نامزدهای انتخابات دوازدهمین دوره مجلس، از رئیس مجلس خواست تا نسبت به این موضوع پیگیری‌های لازم را انجام دهد.

محمدباقر قالیباف در پاسخ به این تذکر تاکید کرد: حتما به عنوان مجلس در اجرای قانون مساله را دنبال می‌کنیم؛ پیشتر هم توضیح دادم که در حوزه اجرایی موضوع دخالت‌هایی که مطرح شده است را پیگیری کردیم و خواهیم کرد و مصمم هستیم که قانون اجرایی شود. البته بدون شک دوستان شورای نگهبان هم حتما به این مساله توجه دارند.

 درادامه نمایندگان به منظور تامین نظر شورای نگهبان لایحه الحاق ۵ تبصره به ماده ۲ قانون پایانه های فروشگاهی و سامانه مودیان را اصلاح کردند و یک عضو هیات رئیسه مجلس شورای اسلامی، لایحه مقابله با تحریم‌ها و لایحه اصلاح قانون مالیات های مستقیم را اعلام وصول کرد.

انتهای پیام

",politics,
524,"





نمایندگان مجلس شورای اسلامی، سازمان برنامه و بودجه را مکلف کردند تا تسبت به ایجاد تنوع در سبد سوختی کشور و تهیه برنامه جامع تامین حامل‌های انرزی شبکه حمل و نقل جاده‌ای کشور اقدام کند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز (سه‌شنبه) و در جریان ادامه بررسی گزارش کمیسیون تلفیق لایحه برنامه هفتم توسعه، جزء ۲ بند «پ» ماده ۴۶ لایحه برنامه را به تصویب رساندند.

بر اساس جزء ۲ بند «پ» ماده ۴۶ لایحه برنامه هفتم؛ به منظور حل ناترازی بنزین، ایجاد تنوع در سبد سوختی کشور، اجرای تکالیف پدافند غیرعامل و قانون هوای پاک، سازمان برنامه و بودجه مکلف است با همکاری وزارتخانه های نفت، کشور، صنعت معدن و تجارت، سازمان حفاظت محیط زیست و سازمان ملی استاندارد، برنامه جامع تأمین و تخصیص حامل های انرژی شبکه حمل و نقل جاده ای کشور را شامل بنزین، نفت، گاز، گازمایع، برق و گاز طبیعی فشرده، حداکثر ظرف مدت شش ماه پس از ابلاغ این قانون تهیه و به تصویب هیأت وزیران برساند.

انتهای پیام

",politics,
525,"





نمایندگان مجلس شورای اسلامی در مصوبه‌ای تکالیفی برای دولت برای ارتقاء و توانمندسازی و رسیدن به قدرت بازدارندگی و حل مشکلات نیروهای مسلح و سازمان بسیج مستضعفین تعیین کردند.
                                


به گزارش ایسنا، نمایندگان مجلس در جلسه علنی نوبت صبح امروز(سه شنبه) و در ادامه بررسی مواد ارجاعی کمیسیون تلفیق، بندالحاقی ۲ ماده ۱۰۲ لایحه برنامه هفتم توسعه را تصویب کردند.

طبق این مصوبه، دولت مکلف است با همکاری ستاد کل نیروهای مسلح در راستای ارتقاء و توانمند سازی و رسیدن به قدرت بازدارندگی و حل مشکلات نیروهای مسلح و سازمان بسیج مستضعفین در طول اجرای برنامه و در سقف بودجه مصوب اقدامات زیر را به اجراء گذارد:

۱- تسویه جمعی خرجی حساب بدهی های آب، برق و گاز رده های نیروهای مسلح به استثنای منازل سازمانی.

تبصره- سازو کار تشویقی صرفه جویی مصرف حامل های انرژی و آب در نیروهای مسلح و نحوه هزینه‌کرد منابع حاصل از آن به پیشنهاد سازمان با همکاری ستاد کل نیروهای مسلح و وزارتخانه های نیرو و نفت و دستگاههای مربوطه طی سه ماه اول اجرای برنامه به تصویب هیأت وزیران می رسد.

۲- پشتیبانی و حمایت در احداث زیرساخت های نظامی، فرهنگی و رفاهی نیروی دریایی ارتش جمهوری اسلامی ایران در منطقه مکران و اجرای تاسیسات و زیرساختهای منطقه یکم دریایی در جاسک

۳- کمک به تجهیز و توسعه و ارتقای سطح فنی و کیفی فرودگاه های نظامی که مورد بهره برداری مشترک عمومی و نظامی قرار دارند، از محل درآمد اختصاصی همان فرودگاه

۴- پشتیبانی و حمایت در جهت پیشرفت صنعت هوافضای کشور و خدمات فضاپایه

۵- کمک هزینه مسکن کارکنان نیروهای مسلح (نظامی و انتظامی) ساکن در خانه های سازمانی پس از کسر از دریافتی آنان به حساب مخصوصی نزد خزانه داری کل کشور واریز می شود و معادل وجوه واریز شده به حساب ردیف های بودجه های نیروهای مسلح برای تامین هزینه های تعمیر و نگهداری خانه های سازمانی در طول اجرای این قانون پیش بینی و واریز می گردد.

۶- دولت مکلف است به منظور توجه ویژه به بسیج مستضعفین نسبت به تأمین زمین و احداث ساختمان رده های بسیج تا سطح حوزه‌های مقاومت و تامین منابع و پشتیبانی لازم از جمله تجهیزات دفاعی و امنیتی در مراکز استانها اقدام نماید.

انتهای پیام

",politics,
526,"





نمایندگان مجلس شورای اسلامی وزارت صنعت، معدن و تجارت را مکلف کردند تا با درخواست ستادکل نیروهای مسلح نسبت به صدور مجوز بهره‌برداری از معادن واقع در پادگان‌های موجود تحت مالکیت نیروهای مسلح اقدام کند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز (سه‌شنبه) و در جریان ادامه بررسی گزارش کمیسیون تلفیق لایحه برنامه هفتم توسعه، بند پ ماده ۱۰۲ لایحه برنامه هفتم توسعه را به تصویب رساندند.

بر اساس بند «پ» ماده ۱۰۲ لایحه برنامه هفتم توسعه، وزارت صنعت، معدن و تجارت مکلف است با درخواست ستادکل نیروهای مسلح نسبت به صدور مجوز بهره برداری از معادن واقع در پادگان های موجود تحت مالکیت نیروهای مسلح اقدام نماید.

آئین نامه اجرائی این قانون شامل پرداخت حقوق دولت و فرآیند واگذاری و سایر اقدامات لازم توسط وزارت صنعت، معدن و تجارت با همکاری ستاد کل نیروهای مسلح تهیه و به تصویب هیأت وزیران می رسد.

انتهای پیام

",politics,
527,"





نماینده مردم تبریز در مجلس شورای اسلامی گفت: جهان بشریت از این حجم از جنایاتی که رژیم صهیونیستی علیه زنان و کودکان انجام داده است جریحه‌دار است.
                                


به گزارش ایسنا، حجت الاسلام سیدمحمدرضا میرتاج‌الدینی در جلسه علنی امروز مجلس شورای اسلامی بیان کرد: بار دیگر جنایات بی‌نظیر رژیم صهیونیستی در نوار غزه را محکوم می‌کنیم، در طول تاریخ این جنایت به این حجم تکرارنشدنی است. این‌که کودکان و زنان بی‌گناه را مورد هجمه قرار داده و برق بیمارستان‌ها را قطع کرده و سبب کشته شدن عده‌ای از نوزادان شدند در طول تاریخ جنایتی بی‌نظیر است.

وی در ادامه اظهار کرد: جهان بشریت از این همه جنایت جریحه‌دار است و امروز همه ملت‌های دنیا رژیم صهیونیستی را محکوم کرده‌اند.

انتهای پیام

",politics,
528,"





نمایندگان مجلس شورای اسلامی، دستگاه‌های اجرایی را مکلف کردند در طول اجرای برنامه هفتم توسعه، سالانه حداقل به میزان ۱۰ درصد نسبت به داخلی‌سازی کالاها و خدمات راهبردی مورد نیاز بخش خود اقدام کنند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز (سه‌شنبه) و در جریان ادامه بررسی گزارش کمیسیون تلفیق لایحه برنامه هفتم توسعه، بند د ماده ۹۹ لایحه برنامه را به تصویب رساندند.

بر اساس بند د ماده ۹۹ لایحه برنامه؛ در راستای رفع گلوگاه های فناورانه دستگاه های اجرائی و داخلی سازی اقلام راهبردی موضوع ماده(۱) قانون جهش تولید دانش بنیان مصوب ۳۱/ ۰۲ / ۱۴۰۱ و اجرای طرح های پیشران، دستگاه های اجرائی مکلفند با همکاری معاونت علمی، فناوری و اقتصاد دانش بنیان ریاست جمهوری و با استفاده از ظرفیت های صندوق نوآوری و شکوفایی و سایر ظرفیت های قانونی، اقدامات لازم جهت داخلی سازی حداقل هرسال ده درصد( %۱۰ ) از کالاها و خدمات راهبردی موضوع ماده( ۱) قانون مذکور مورد نیاز بخش خود را با بهره گیری از ظرفیت شرکت ها و مؤسسات دانش بنیان و جهاد دانشگاهی درصورت احراز توانمندی این شرکت ها و مؤسسات در تأمین کالا و خدمات موصوف توسط وزارتخانه ذیربط، بعمل آورند.

آئین نامه اجرائی این بند، ظرف سه ماه پس از لازم الاجراء شدن این قانون توسط معاونت علمی، فناوری و اقتصاد دانش بنیان ریاست جمهوری با همکاری سازمان تهیه می شود و به تصویب هیأت وزیران می رسد.

در ماده ۱ قانون جهش تولید دانش بنیان آمده است که؛ کلیه دستگاه های اجرائی موضوع ماده (۵) قانون مدیریت خدمات کشوری مصوب ۱۳۸۶/۷/۸ موظفند:

الف ـ سالانه فهرست اقلام راهبردی خود و نیز توانایی های فناورانه داخلی و خلأهای موجود کشور و برآورد ارزش و زنجیره­ های تأمین هر کدام را با تعیین اولویت­ها به شورای راهبری فناوری ها و تولیدات دانش بنیان موضوع ماده (۲) قانون حمایت از شرکتها و مؤسسات دانش بنیان و تجاری سازی نوآوری ها و اختراعات مصوب ۱۳۸۹/۸/۵ با اصلاحات بعدی ارائه دهند. رعایت الزامات زیر در این راستا ضروری است:

۱ـ تعیین اقلام با ارزبری بالای یک میلیون (۱.۰۰۰.۰۰۰) دلار ۲ـ تعیین موارد آسی ب­زای تأمین این محصولات از خارج در شرایط تحریم و غیر آن ۳ـ پیش­ بینی تناسب واردات این محصولات با روند تحولات کشور در حوزه فناوری ۴ـ تناسب با ظرفیت بازار داخلی و صادراتی ۵ ـ میزان حساسیت و نقش محصول در حوزه امنیت غذایی، دفاعی، سلامت، صنعت و امنیت کشور

انتهای پیام

",politics,
529,"





رئیس مجلس شورای اسلامی طی پیامی درگذشت همسر رئیس دیوان‌عالی‌ کشور را تسلیت گفت.
                                


به گزارش ایسنا، متن پیام تسلیت محمدباقر قالیباف به شرح زیر است:

«بسم‌الله‌الرحمن‌الرحیم

 انا لله‌ و انا الیه‌ راجعون

جناب حجت‌الاسلام‌ و المسلمین آقای محمدجعفر منتظری

 رییس محترم دیوان‌ عالی‌ کشور

درگذشت همسر مکرمه‌تان موجب تأسف و تأثر گردید.

ضمن عرض تسلیت و تعزیت به جناب‌عالی، فرزندان محترم و بستگان گرامی، برای آن بانوی پرهیزگار غفران و رحمت‌ واسعه و برای بازماندگان، صبر و سلامتی از درگاه خداوند متعال مسألت می‌نمایم.

محمدباقر قالیباف

رئیس‌ مجلس‌ شورای‌ اسلامی»

انتهای پیام

",politics,
530,"





یک عضو کمیسیون عمران مجلس شورای اسلامی گفت: آمریکا و اسرائیل با جنایاتی که روزانه انجام می‌دهند روی سردمداران جنگ جهانی اول و دوم را سفید کردند.
                                


به گزارش ایسنا، احمد محرم‌زاده در جلسه علنی امروز مجلس شورای اسلامی بیان کرد: جنایت‌های رژیم کودک‌کش اسرائیل و آمریکای جنایتکار را که هر روز یک جنایت جدید انجام می‌دهند و کودکان، زنان و غیرنظامیان را می‌کشند محکوم می‌کنیم. لعن و نفرین خداوند بر سردمداران استکبار یعنی آمریکا و اسرائیل.

وی در ادامه اظهار کرد: آمریکا و اسرائیل روی سردمداران جنگ جهانی اول و دوم را سفید کردند. خداوند ریشه استکبار و اسرائیل را از زمین برکند.

انتهای پیام

",politics,
531,"





پنجاهمین جلسه علنی مجلس شورای اسلامی به منظور بررسی لایحه برنامه هفتم توسعه جمهوری اسلامی ایران آغاز شد.
                                


به گزارش ایسنا، جلسه علنی نوبت صبح امروز (سه‌شنبه) مجلس شورای اسلامی از لحظاتی قبل به ریاست محمدباقر قالیباف تشکیل شد.

ادامه بررسی گزارش کمیسیون تلفیق در خصوص لایحه برنامه هفتم توسعه جمهوری اسلامی ایران، ادامه رسیدگی به گزارش کمیسیون اجتماعی در خصوص لایحه تشکیل وزارت بازرگانی، بررسی گزارش کمیسیون اقتصادی  در خصوص لایحه یک فوریتی الحاق ۵ تبصره به ماده ۲ قانون پایانه های فروشگاهی( اعاده شده از شورای نگهبان)، ادامه رسیدگی به گزارش کمیسیون قضایی و حقوقی در خصوص لایحه تجارت در دستور کار جلسه علنی نمایندگان مجلس شورای اسلامی قرار دارد.

نمایندگان مجلس شورای اسلامی تاکنون بررسی ۱۱۸ ماده لایحه برنامه هفتم را به اتمام رسانده و اکنون به بررسی برخی مواد ارجاعی به کمیسیون تلفیق و مواد الحاقی به کل لایحه برنامه می پردازند.

از سوم مهرماه بررسی لایحه برنامه هفتم توسعه در صحن مجلس آغاز شده است و پیش بینی می شود امروز بررسی لایحه برنامه هفتم توسعه در صحن مجلس به پایان برسد.

انتهای پیام

",politics,
532,"





نماینده مسیحیان ارمنی تهران و شمال ایران با اشاره به صحبت‌های رئیس‌جمهور در اجلاس ریاض گفت: پیشنهادات ده‌گانه رئیس‌جمهور سازنده بود و مطمئنا کشورهای اسلامی و سایر کشورهای مخالف رژیم صهیونیستی به این پیشنهادات توجه خاصی کرده و همراهی می‌کنند.
                                


آرا شاوردیان در گفت‌وگو با ایسنا، با اشاره به صحبت‌های رئیس جمهور در اجلاس اضطراری سران کشورهای عضو سازمان همکاری اسلامی درباره جنگ غزه اظهار کرد: دولت سیزدهم دیپلماسی فعالی در منطقه با کشورهای همسایه در پیش گرفته است؛ نمونه آن عضویت ایران در شانگهای و بریکس و تعامل و همکاری خوب با کشورهای حاشیه خلیج فارس و همسایه است.

وی اضافه کرد: روز شنبه نیز رئیس جمهور در اجلاس ریاض شرکت کرد تا درباره جنایات رژیم کودک‌کش صهیونیستی صحبت کند آن هم در شرایطی که آمریکا با استفاده از حق وتو اجازه نمی‌دهد تحریم‌هایی علیه رژیم صهیونیستی در شورای امنیت تصویب شود.







این نماینده مجلس شورای اسلامی با ابراز امیدواری از این‌که خروجی اجلاس ریاض و تلاش کشورهای اسلامی منجر به تصویب قطعنامه‌ای علیه رژیم صهیونیستی در سازمان ملل شود، گفت: باید تلاش‌های بین‌المللی در راستای تحریم رژیم صهیونیستی و پایان جنایاتش در غزه باشد، جنایاتی که بر اثر آن کودکان و زنان و غیرنظامیان بی‌گناه به شهادت رسیدند. باید جلوی حملات مرگبار رژیم صهیونیستی در غزه را گرفت و آتش بس فوری برقرار شود.

شاوردیان با تاکید بر این‌که ایران همواره پرچم‌دار دفاع از مظلومان بوده است، تصریح کرد: ما با همراه کردن کشورهای اسلامی و سایر کشورهای حامی مظلومان و مستضعفان می‌توانیم شرایط را به سمتی برده که در سازمان ملل قطعنامه‌ای علیه رژیم صهیونیستی تصویب شده و این رژیم کودک‌کش وادار به آتش بس و عدم بمباران در غزه شود.



وی در پایان بیان کرد: در همین راستا پیشنهادات ده‌گانه رئیس جمهور سازنده بود و مطمئنا کشورهای اسلامی و سایر کشورهای مخالف رژیم صهیونیستی به این پیشنهادات توجه خاصی خواهند کرد تا در کنار دیپلماسی خوب دولت این پیشنهادات عملیاتی شود.

انتهای پیام

",politics,
533,"





عضو کمیسیون کشاورزی مجلس شورای اسلامی تاکید کرد: راهپیمایی نیم میلیونی مردم در لندن در راستای حمایت از مردم غزه حاکی از پی بردن جهانیان به ماهیت غاصب و اشغالگر رژبم صهیونیستی است که نوید پیروزی حماس و مردم فلسطین را می‌دهد.
                                


ذبیح الله اعظمی در گفت وگو با ایسنا با اشاره به سخنرانی رئیس جمهور در اجلاس سران کشورهای اسلامی در ریاض در راستای ضرورت توقف جنایات رژیم صهیونیستی علیه مردم غزه، بیان کرد: بنده دوره تحصیلی خود در مقطع دکتری را در اروپا گذراندم. بنده از ساحل نرماندی در فرانسه که محل شکست آلمان نازی بود تا شهر ایپر در بلژیک را بازدید کردم. از شهرهای مختلف آلمان به ویژه برلین نیز بازدید داشتم و در برلین نیز از موزه هولوکاست بازدید داشتم.

وی در ادامه اظهار کرد: امروز سوالم از کشورهای اروپایی این است که  آیا حاضر هستند یک موزه را به جنایات جنگی رژیم صهیونیستی علیه زنان و کودکان اختصاص دهند؟ همه جنایت‌هایی که خودشان ادعا می‌کنند که آلمان نازی بر سر آنان آورده، امروز رژیم صهیونیستی بر سر مردم غزه آورده است.

نماینده مردم جیرفت در مجلس شورای اسلامی تصریح کرد: در عین اینکه شاهد تخریب غزه از سوی رژیم صهیونیستی در سایه سکوت کشورهای مدعی حقوق بشر هستیم اما از نظر بنده امروز با همت جوانان مسلمان فلسطینی هیمنه پوشالی رژیم صهیونیستی از بین رفته است؛ از سوی دیگر برای افکار عمومی دنیا روشن شد که این رژیم غاصب و اشغالگر بوده و فرقی با آلمان نازی ندارد. از نظر بنده حماس و فلسطین پیروز شد.

وی در ادامه تاکید کرد: زمانی که حدود نیم میلیون نفر در لندن تجمع کرده و فریاد حمایت از مردم فلسطین سرمی‌دهند؛ یعنی افکار جهانی پی برده اند که رژیم صهیونیستی غاصب و اشغالگر است؛ این یعنی پیروزی حماس.  بنده در اروپا با افراد مختلفی تعامل داشتم. به عقیده بنده اروپایی ها از شر صهیونیست‌ها خود را خلاص کردند و آنها را آوردند و بیخ گوش مسلمانان گذاشتند.

وی افزود: متاسفانه مسلمانان نیز تا به امروز هیچ جمع بندی نداشتند که بسیج شده و مقابل این رژیم بایستند. به قول حضرت امام (ره) اگر کشورهای اسلامی متحد شده و در مقابل این رژیم می ایستادند، اگر هر کشوری یک سطل آب می‌ریخت تا به امروز این رژیم نابود شده بود. دنیای عرب باید مانند ترانه زیبایی که جولیا پتروس می‌خواند متحد شود. البته فعلا شرایط جوری رقم خورده تا برخی از کشورهایی که قصد داشتند تا با اسرائیل رابطه برقرار کنند، عقب بنشینند. مسیر قطع ارتباط با این رژیم باید ادامه یابد.

انتهای پیام

",politics,
534,"





رئیس کمیسیون اجتماعی مجلس شورای اسلامی تاکید کرد: کمیسیون اجتماعی هفته آتی برای بررسی ایرادات شورای نگهبان و مجمع تشخیص مصلحت به طرح ساماندهی استخدام کارکنان دولت جلسه تشکیل خواهد داد.
                                


ولی اسماعیلی در گفت وگو با ایسنا با اشاره به آخرین وضعیت طرح ساماندهی استخدام کارکنان دولت، بیان کرد: با توجه به ایراداتی که شورای نگهبان و مجمع به این طرح وارد دانسته، جلسه‌ای را برای هفته آتی پیش بینی کردیم. قرار است در این نشست حقوقدان شورای نگهبان حضور پیدا کند. بعد از رفع ایرادات شورای نگهبان در طرح ساماندهی استخدام کارکنان دولت به سراغ رفع ایرادات مجمع خواهیم رفت.

وی در ادامه اظهار کرد: اگر تا پایان این هفته بررسی لایحه برنامه هفتم در مجلس به پایان برسد؛ هفته آینده تمام تلاش خود را به کار خواهیم بست تا این طرح به نتیجه برسد. ایراداتی که مجمع به این طرح وارد کرده است به سیاست های کلی نظام باز می‌گردد. ایراداتی هم که شورای نگهبان  به آن وارد کرده بیشتر ابهامات ویرایشی است که قابل حل است.

نماینده مردم اردبیل در مجلس شورای اسلامی، تصریح کرد: یک ایراد مربوط به ماده ۷۵ که بحث مالی نیز می باشد وارد دانسته شده است. تمام تلاش مجلس به نتیجه رسیدن طرح ساماندهی استخدام کارکنان دولت است. مجلس دو بار به این طرح رای بالای ۲۰۰ داده است. به نتیجه رسیدن این طرح مطالبه همه نمایندگان است. به طور جدی پیگیر این طرح هستیم.

انتهای پیام

",politics,
535,"





سخنگوی کمیسیون تلفیق برنامه هفتم توسعه گفت: کمیسیون تلفیق تصویب کرد که حقوق بازنشستگان در طول اجرای قانون برنامه هفتم به ۹۰ درصد حقوق شاغلان برسد.
                                


محسن زنگنه در گفت و گو با ایسنا در توضیح جلسه امروز کمیسیون تلفیق برنامه هفتم توسعه گفت: در این جلسه کمیسیون تصویب کرد که میزان افزایش حقوق یا درصد افزایش حقوق بازنشستگان نسبت به شاغلین در طول سال‌های برنامه با تاکید بر سه سال اول به گونه‌ای باشد که حقوق بازنشستگان به ۹۰ درصد حقوق شاغل همتراز برسد.

وی ادامه داد: فرمولی که نمایندگان به آن رای دادند بدین ترتیب است که اگر فاصله بین حقوق کارمند شاغل و بازنشسته به فرض ۱۰۰ تومان باشد، در سال اول برنامه ۴۰ درصد، در سال دوم ۳۰ درصد و در سال سوم ۳۰ درصد دیگر این فاصله جبران شود تا در نهایت حقوق بازنشسته به ۹۰ درصد حقوق کارمند شاغل برسد.

زنگنه مجددا در توضیحات تکمیلی بیان کرد: فرض کنید میزان اختلاف بین حقوق شاغل و بازنشسته برای رسیدن به حقوق ۹۰ درصد شاغل عدد ۱۰۰ باشد پس باید ۱۰۰ تومان به حقوق بازنشسته اضافه شود تا حقوق بازنشسته به ۹۰ درصد حقوق شاغل برسد لذا مصوب شد در سال اول ۴۰ درصد این اختلاف جبران شود، در سال دوم ۳۰ درصد اختلاف باقی مانده جبران شده و در سال سوم هم ۳۰ درصد دیگر جبران شود پس عملا در طول سه سال اجرای برنامه هفتم به ترتیب به صورت ۴۰ درصد، ۳۰ درصد و ۳۰ درصد اختلاف بین حقوق بازنشسته و کارمند شاغل جبران می‌شود.

وی درباره شمولیت این مصوبه گفت: این مصوبه شامل بازنشستگان کشوری و لشکری می شود. البته معمولا برای بازنشستگان تامین اجتماعی نیز از میزان افزایش حقوق بازنشستگان پیروی می شود که آن هم در شورای عالی کار با فرآیند خودش مصوب خواهد شد.

سخنگوی کمیسیون تلفیق لایحه برنامه هفتم توسعه درباره میزان منابع مورد نیاز برای اجرای این مصوبه گفت: اگر قرار باشد حقوق بازنشستگان لشکری و کشوری در سال ۱۴۰۳ در کل کشور به ۹۰ درصد حقوق شاغلین برسد، حدودا بین ۲۰۰ الی ۲۳۰ هزار میلیارد تومان منابع نیاز است پس طبیعتا تامین این میزان منابع در طول یک سال برای دولت امکان پذیر نیست. با همین نگاه کمیسیون تلفیق در مصوبه خود یک فضای پلکانی را در نظر گرفت تا این میزان افزایش حقوق در سه سال اول اجرای برنامه هفتم محقق شود.

انتهای پیام

",politics,
536,"





یک عضو هیات رییسه کمیسیون تلفیق لایحه برنامه هفتم توسعه از مصوبه این کمیسیون برای تعیین میزان افزایش حقوق بازنشستگان در لایحه برنامه هفتم توسعه خبر داد.
                                


محمدرضا دشتی اردکانی در گفت و گو با ایسنا با اشاره به جلسه امروز کمیسیون تلفیق برنامه هفتم گفت: در این‌ جلسه کمیسیون تلفیق درباره میزان افزایش حقوق بازنشستگان در طول برنامه هفتم توسعه تصمیم گیری کرد؛ این مصوبه در صورت تصویب در صحن علنی مجلس و تایید شورای نگهبان اجرایی می شود.

وی توضیح داد: طبق مصوبه کمیسیون تلفیق برنامه هفتم توسعه، ضریب حقوق بازنشستگان در طول سه سال اول اجرای قانون برنامه هفتم به میزانی افزایش پیدا می کند که حقوق بازنشستگان به ۹۰ درصد حقوق شاغلان برسد.

وی ادامه داد: این افزایش حقوق بازنشستگان به نحوی خواهد بود که فاصله بین حقوق بازنشستگان و شاغلان مشابه در سال اول اجرای برنامه هفتم توسعه ۴۰ درصد و سال های دوم و سوم برنامه به ترتیب ۳۰ درصد کاهش پیدا می کند.

انتهای پیام

",politics,
537,"





ایسنا/قم نایب رئیس مجلس شورای اسلامی گفت: موضوع بیمه مهندسان جهت تصویب نهایی از سوی نمایندگان در صحن علنی مجلس شورای اسلامی مورد پیگیری قرار می‌گیرد.
                                


حجت‌الاسلام و المسلمین مجتبی ذوالنوری امروز در دیدار اعضای هیأت مدیره سازمان نظام مهندسی ساختمان استان قم اظهار کرد: بیمه مهندسان از موضوعاتی بوده که با توجه به وضعیت معیشتی جامعه مهندسی به خصوص مهندسان جوان، پیگیری آن ضروری است که این موضوع با توجه به مصوبه کمیسیون تلفیق، جدی پیگیری خواهد شد تا این مصوبه در صحن علنی مجلس شورای اسلامی هم به تصویب برسد.

نایب رئیس مجلس شورای اسلامی گفت: در موضوع نهضت ملی مسکن، سازمان نظام مهندسی ساختمان قم کار خود را در استان به خوبی انجام داده و امروز در این زمینه عقب افتادگی نداریم و از تلاش‌های مهندسان در این زمینه تشکر می‌کنیم.

وی ادامه داد: در حوزه استحکام بنا نیازمند رعایت شاخص‌هایی هستیم که استفاده از مصالح استاندارد به خصوص در زمینه بتن و میلگرد بسیار حائز اهمیت است و از سویی دیگر نیز مهندسان باید با حساسیت‌هایی که در قانون نظام مهندسی و کنترل ساختمان آمده نقش خود را به خوبی ایفا کنند.

نماینده قم در خانه ملت بیان کرد: ساختمان در حقیقت مایه آسایش و آرامش خانواده است که باید تلاش شود استحکام و ایمنی لازم در بخش‌های مختلف را داشته باشد.

وی با اشاره به موضوع اصلاح قانون نظام مهندسی بیان کرد: در ماه‌های پایانی مانده به عمر این دوره از مجلس شورای اسلامی با توجه به در دستور کار بودن بودجه و همچنین موضوع برگزاری انتخابات مجلس بعید به نظر می‌رسد، فرصت طرح این موضوع در صحن علنی باشد و در صورت طرح آن در صحن علنی، از پیشنهادهای سازمان در بخش‌های مختلف استفاده خواهیم کرد.

وضعیت معیشتی مهندسان مطلوب نیست

امین مقومی رئیس سازمان نظام مهندسی ساختمان استان قم نیز در این دیدار اظهار کرد: وضعیت معیشتی مهندسان مطلوب نیست و میانگین درآمد آنان از حداقل قانون کار نیز کمتر است، هر چند که پروژه نهضت ملی مسکن موجب رونق ساخت و ساز در استان شده، اما این معضل همچنان وجود دارد.

وی عنوان کرد: بیش از نیمی از مهندسان در زمینه بیمه مشکل دارند که موضوع بیمه مهندسان در کمیسیون تلفیق به تصویب رسیده و امیدواریم به زودی در صحن علنی مجلس شورای اسلامی نیز مطرح و به تصویب نهایی نمایندگان مجلس شورای اسلامی برسد که در این زمینه نقش نمایندگان قم در مجلس شورای اسلامی بسیار مؤثر است.

رئیس سازمان نظام مهندسی ساختمان استان قم در ادامه با اشاره به اجرای طرح نهضت ملی مسکن در استان قم بیان کرد: نهضت ملی مسکن در قم در دو بخش آپارتمانی و ویلایی دنبال می‌شود که در این دو عرصه سازمان نظام مهندسی ساختمان استان قم با تشکیل تیم‌های طراحی و نظارت اقدامات لازم را انجام داده و با حساسیت‌هایی که در این زمینه وجود داشت؛ تلاش شد تا در طرح خانه‌های ویلایی در پرنیان و طایقان نیز بازنگری‌هایی در راستای کاهش هزینه‌ها صورت گیرد.

یکی از دغدغه‌ها در پروژه‌های نهضت ملی مسکن قم استفاده از مصالح استاندارد است

وی بیان کرد: یکی از مسائل مورد دغدغه ما در پروژه‌های نهضت ملی مسکن قم استفاده از مصالح استاندارد و مرغوب در راستای افزایش کیفیت بناها است.

مقومی عنوان کرد: این سازمان در زمینه بتن و میلگرد پایش های مستمری نسبت به تولیدات یا توزیع مصالح در سطح استان قم داشته است و این گزارش‌ها در پایگاه اطلاع رسانی سازمان منتشر شده که همین امر موجب افزایش نسبی کیفیت در این دو محصول شده است و سایر استان‌ها نیز امروز با الهام گیری از نتایج پایش استان قم این اقدام را دنبال می‌کنند.

رئیس سازمان نظام مهندسی ساختمان استان قم با اشاره به موضوع اجرای دستورالعمل مجریان ذیصلاح بیان کرد: این کار در استان قم به صورت پلکانی از سالهای گذشته دنبال شده و در سال جاری نیز برای ساختمان‌های ۴ سقف به بالا الزامی است.

وی عنوان کرد: گسترش خدمات الکترونیک از سوی این سازمان نیز در دستور کار بوده و هم اکنون مالکان بدون مراجعه حضوری به سازمان می‌توانند با استفاده از کارتابل مالک، مهندسان طراح خود را انتخاب کنند و در روزهای آینده بخش نظارت نیز تکمیل می‌شود و این قسمت نیز بدون مراجعه حضوری امکان پذیر خواهد شد.

مقومی در بخش دیگری از سخنان خود به موضوع اهمیت نگهداری ساختمان اشاره و اظهار کرد: قانون در این زمینه تکالیفی مشخص کرده که خلأ اجرا در این بخش وجود دارد که همین امر موجب بروز برخی از حوادث شده است.

رئیس سازمان نظام مهندسی ساختمان استان قم عنوان کرد: در حال حاضر آمار قابل توجهی از ساختمان‌های بدون پایان کار در استان قم مورد بهره برداری قرار می‌گیرد که ممکن است به دلیل عدم رعایت مسائل ایمنی خطرساز باشند.

مقومی اظهار کرد: سازمان نظام مهندسی ساختمان استان قم در حوزه آموزش کارگران در رشته‌های مختلف برنامه‌های آموزشی دارد که پس از پایان دوره، کارگران رتبه بندی می‌شوند که این امر موجب استفاده از کارگران بومی و ارتقا کیفیت ساخت و ساز در استان قم نیز خواهد شد.

انتهای پیام

",politics,
538,"





نماینده زابل و زهک در مجلس شورای اسلامی از وضعیت آب در استان سیستان و بلوچستان و بی توجهی‌ها به این شرایط انتقاد کرد.
                                


به گزارش ایسنا، حبیب الله ده‌مرده نماینده زابل و زهک در مجلس شورای اسلامی در جلسه نوبت صبح دوشنبه  ۲۲ آبان ۱۴۰۲ صحن مجلس در تذکری اظهار کرد: امروز در غزه هزاران بدبختی داریم و بدخواهان بشریت یعنی آمریکا، اسرائیل و آل سعود همه دست به دست هم داده‌اند و بشریت از این موضوع حیران مانده است.

وی با اشاره به وضع آب در استان سیستان و بلوچستان با طرح این پرسش که «تا کی باید در اینجا داد بزنیم و هیچ قدمی برداشته نشود؟»، گفت: من تذکر می‌دهم تا حداقل در تاریخ ثبت شود؛ گرچه ظاهرا اراده‌ای در مملکت برای حل این مسائل وجود ندارد.

انتهای پیام

",politics,
539,"





نماینده تفت و میبد در مجلس شورای اسلامی با انتقاد از عدم همراهی با هیئت تحقیق و تفحص از اوقاف از ریاست مجلس خواستار رسیدگی به این موضوع شد.
                                


به گزارش ایسنا، سید جلیل میرمحمدی میبدی نماینده تفت و میبد در مجلس شورای اسلامی در جلسه نوبت صبح دوشنبه ۲۲ آبان ۱۴۰۲ صحن مجلس در تذکری  با بیان اینکه «علی‌رغم تصویب طرح تحقیق و تفحص از اوقاف، متاسفانه همراهی خوبی با مجموعه و هیئت تحقیق تفحص نمی‌شود» از رئیس مجلس خواست تا در این زمینه تذکراتت لازم را بدهد.

محمد باقر قالیباف رئیس مجلس شورای اسلامی نیز در پاسخ به این تذکر گفت: امورات وقف نیازمند مجوز بوده و در این زمینه نیز یک جلسه هماهنگی برگزار شده است و در حال دنبال کردن موضوع هستیم.

به گزارش ایسنا، نمایندگان مجلس شورای اسلامی در جلسه روز سه شنبه ۲۷ تیر ۱۴۰۲ با درخواست تحقیق و تفحص از سازمان اوقاف و امورخیریه با محورهای زیر موافقت کردند:

۱-چرا موقوفات بسیار زیاد واقفین بدون برنامه رها شده است، برنامه سازمان در نذورات چند صد میلیارد تومانی مردم در بقاع متبرکه چیست؟

۲- گزارش از مصادیق، میزان و نحوه سرمایه گذاری اوقاف طی ۵ سال اخیر، از محل اعتبارات دولتی و موقوفات و بقاع متبرکه و سایر

۳- گزارش از مصادیق، میزان و نحوه هزینه کرد حق النظاره و حق التصدی که به شکل متمرکز در دست ریاست سازمان قرار می گیرد و طی ۵ سال گذشته

۴- گزارش مبسوط از رقبه ها و موقوفاتی که سالیان سال است به ثمن بخس در اختیار افراد ذی نفوذ و غیر مرتبط قرار گرفته است.

۵- گزارش مبسوط از میزان مبالغ موجود در حسابهای بانکی ادارات کل و سازمان که ماه ها است در بانک ها رسوب یافته است.

۶- گزارش از نحوه و چگونگی هزینه کرد حفظ عین و علت افزایش آن و مصادیق هزینه کرد آن

۷- گزارش از نحوه و چگونگی نظارت بر عملکرد هزینه ای اعتبارات غیر دولتی اوقاف طی ۵ سال گذشته

۸- گزارش شیوه قیمت گذاری موقوفات جهت واگذاری به اشخاص اعم از مشارکت، اخذ پذیره یا اجاره و یا سایر

۹- گزارش از نحوه، مصادیق و میزان هزینه کرد نذورات مردم در بقاع متبرکه طی ۵ سال گذشته

۱۰- ارائه گزارش عملکرد در خصوص احیاء دهها میلیارد تومان موقوفات رها شده در کشور

۱۱- گزارش از نحوه، مصادیق و میزان هزینه کرد عایدات موقوفات کشور طی ۵ سال گذشته

۱۲- گزارش از مصادیق و میزان وصول عایدات موقوفات در اختیار دولت و در صورت عدم وصول علت عدم وصول آن چیست؟

۱۳- گزارش از اعمال مدیریت طی ۵ سال اخیر جهت کاهش نارضایتی مردم از عملکرد صف و ستاد سازمان اوقاف

۱۴- گزارش از موقوفات و املاک سایر مواردی که بصورت ترک تشریفات در کمیسیون املاک در سطح کشور و بویژه استان تهران که به اشخاص حقیقی یا حقوقی واگذار شده همراه با نام اشخاص حقیقی و حقوقی و مستندات کارشناسی شده آن طی ۵ سال گذشته

۱۵- گزارش از میزان کمک های بلاعوض به سازمان ها، نهادهای فرهنگی مذهبی و علمی طی ۵ سال گذشته

۱۶- باغ موقوفه مدرسه علمیه سعدیه رامیان و موقوفات استان گلستان و نحوه هزینه کرد درآمدهای آن

۱۷- شفاف سازی موضوعات مالی

۱۸- عدم پاسخگویی مدیران اوقاف به دستگاه های مختلف درآمدهای اوقاف و امورخیریه و نحوه هزینه کرد آن در سطح کشور

انتهای پیام

",politics,
540,"





نمایندگان مجلس شورای اسلامی دولت را در طول اجرای برنامه هفتم توسعه مکلف به بهبود زیست بوم فناوری در حوزه های پیشران و اقتدار آفرین از جمله هوش مصنوعی کردند.
                                


به گزارش ایسنا، نمایندگان مجلس شورای اسلامی در جریان جلسه علنی نوبت صبح امروز (دوشنبه) مجلس، گزارش کمیسیون تلفیق در خصوص لایحه برنامه هفتم توسعه را بررسی کرده و بند ث ماده ۹۹ لایحه برنامه را به تصویب رساندند.

براساس بند «ث» ماده ۹۹ لایحه برنامه هفتم توسعه؛ دولت (معاونت دستگاه های اجرایی) مکلف است با هدف تأمین زیرساخت یکپارچه مورد نیاز در جهت بهبود زیست بوم فناوری در حوزه های پیشران و اقتدار آفرین، جذب و توانمندسازی نخبگان تسهیل دسترسی به زیرساخت ها با مشارکت بخش خصوصی و استفاده از ظرفیت های قانون جهش تولید دانش بنیان، در حوزه های زیر در سقف بودجه مصوب اقدامات لازم را انجام دهد:

۱. هوش مصنوعی

۲. بار الکتریکی (کوانتوم)

۳. زیست مهندسی

۴. مواد و ساخت پیشرفته

۵. ریزفناوری و میکروالکترونیک

۶. فناوری های عصبی، مغز و علوم شناختی

آئین نامه اجرائی این بند ظرف سه ماه توسط معاونت علمی، فناوری و اقتصاد دانش بنیان ریاست جمهوری و با همکاری سازمان تهیه می شود و به تصویب هیأت وزیران می رسد.

انتهای پیام



",politics,
541,"





با تصویب مجلس شورای اسلامی مؤسسات و مراکز پژوهشی وابسته به دستگاه‌های اجرایی موظف شدند تا پایان برنامه هفتم توسعه حداقل بیست درصد (۲۰%) ظرفیت اولویت‌های پژوهشی سالانه خود و موضوع‌های جهاد تبیین را به انجام برسانند.
                                


به گزارش ایسنا، نمایندگان مجلس در جلسه علنی نوبت صبح امروز دوشنبه و در جریان رسیدگی به گزارش کمیسیون تلفیق برنامه هفتم توسعه جمهوری اسلامی، درباره موارد ارجاعی به کمیسیون، با تصویب جزء ۲ ماده ۹۷ این لایحه به شرح زیر موافقت کردند:

۲- مؤسسات و مراکز پژوهشی وابسته به دستگاه‌های اجرایی موضوع ماده (۱) این قانون به استثنای قوه قضائیه و قوه مقننه و وزارت‍خانه‌‍‌های علوم، تحقیقات و فناوری و بهداشت، درمان و آموزش پزشکی موظفند تا پایان برنامه حداقل بیست درصد (۲۰%) ظرفیت اولویت‌های پژوهشی سالانه خود و موضوع‌های جهاد تبیین را، با ثبت در سامانه نظام ایده‌ها و نیازها (نان) از طریق پایان نامه‌ها و رساله‌های دانشجویی دانشجویان آن دستگاه یا دانشجویان شاغل به تحصیل در دانشگاه‌ها و مؤسسات آموزش عالی وابسته به وزارتخانه‌های علوم، تحقیقات و فناوری و بهداشت، درمان و آموزش پزشکی و بسیج اساتید، به انجام برسانند.

مرکز جذب هیئت علمی وابسته به وزارت علوم، تحقیقات و فناوری مکلف است در فرآیند جذب اعضای هیئت علمی برای محققینی که در حوزه یاد شده فعالیت پژوهشی نموده‌اند، امتیاز لازم را لحاظ نماید. موضوع‌های محرمانه مشمول این حکم نیست.

به گزارش ایسنا، با تصویب کمیسیون تلفیق برنامه هفتم، تبصره‌های ۳ و ۴ و همچنین جزء ۱ ماده ۹۷ لایحه برنامه هفتم نیز حذف گردید.

انتهای پیام

",politics,
542,"





چهل‌ونهمین جلسه بررسی لایحه برنامه هفتم توسعه پایان یافت.
                                


به گزارش ایسنا، محمدباقر قالیباف رئیس مجلس شورای اسلامی را برعهده داشت، اعلام کرد: از آنجا که مطالبی باقی مانده که در کمیسیون تلفیق به آن رسیدگی شود، کمیسیون امروز از ساعت ۲ تشکیل جلسه می‌دهد که تا هر موقع شب که لازم باشد بررسی مواد را به پایان می‌رساند و لذا امروز بعد از ظهر مجلس شورای اسلامی جلسه علنی ندارد.

وی در ادامه اظهار کرد: اما فردا مجلس شورای اسلامی صبح و بعد از ظهر جلسه تشکیل می‌دهد تا ان‌شاءالله کار لایحه برنامه هفتم نهایی شده و به اتمام برسد.

انتهای پیام

",politics,
543,"





نمایندگان مجلس شورای اسلامی با حکمی در لایحه برنامه هفتم توسعه کشور مبنی بر اجازه وزارت بهداشت، درمان و آموزش پزشکی در خصوص پذیرش و تربیت دانشجو در رشته‌های مختلف علوم پزشکی با مشارکت بخش غیردولتی و یا خصوصی مخالفت کردند.
                                


به گزارش ایسنا، نمایندگان مجلس شورای اسلامی در جلسه نوبت صبح امروز دوشنبه و در جریان رسیدگی به گزارش کمیسیون تلفیق لایحه برنامه هفتم توسعه جمهوری اسلامی، با بند ث ماده ۹۶ این لایحه به شرح زیر مخالفت کردند:

ث- به وزارت بهداشت، درمان و آموزش پزشکی اجازه داده می‌شود به‌منظور مردمی‌سازی نظام آموزش عالی علوم پزشکی و پاسخگویی به تقاضای جامعه در رشته‌های مورد نیاز و در راستای بهره‌گیری از توانمندی‌های بخش غیردولتی و خصوصی در ارائه خدمات آموزش عالی علوم‌پزشکی با رعایت کیفیت آموزش و مصوبات و سیاست‌های شورای‌عالی انقلاب فرهنگی نسبت به پذیرش و تربیت دانشجو در رشته‌های مختلف علوم پزشکی با مشارکت بخش غیردولتی و یا خصوصی اقدام نماید.

آیین‌نامه اجرائی این بند ظرف شش ماه پس از ابلاغ این قانون، با پیشنهاد وزارت بهداشت، درمان و آموزش پزشکی تهیه و به تصویب هیأت وزیران می‌رسد.

انتهای پیام

",politics,
544,"





رئیس کمیته منابع انسانی و تشکیلات شورای اسلامی شهر تهران از نامه‌نگاری ۲۱ عضو شورا با رئیس مجلس برای ترمیم حقوق کارکنان شهرداری تهران خبر داد.
                                


به گزارش ایسنا، ناصر امانی در رابطه با ترمیم حقوق کارکنان شهرداری تهران، گفت: ما پس از اینکه دیوان عدالت رأی صادر کرد و به دنبال آن رأی، بخشنامه سازمان امور اداری و استخدامی ابطال شد، با این محور به شهردار تهران نامه ارسال کردیم.

وی ادامه داد: ما در نامه خود از شهردار تهران درخواست کردیم که با توجه به اجرایی شدن ترمیم حقوق در برخی شهرداری‌های کشور، این اقدام در شهرداری تهران نیز صورت بگیرد که همکاران ما در شهرداری اعلام کردند که با توجه به مطرح شدن این موضوع در دولت و مخالفت با اجرای رأی دیوان، امکان اجرای آن در مجموعه مدیریت شهری پایتخت نیست.

عضو کمیسیون برنامه و بودجه شورای اسلامی شهر تهران با بیان اینکه ۲۱ نفر عضو شورای شهر تهران در این مورد نامه‌ای به محمدباقر قالیباف رئیس مجلس شورای اسلامی ارسال کردند، یادآور شد: با توجه به اینکه این مصوبه در اصل مصوبه مجلس بوده و بخشنامه سازمان اداری و استخدامی نیز تفسیر مصوبه مجلس است، از آقای قالیباف درخواست کردیم که مجلس در این زمینه ورود کند.

وی همچنین تصریح کرد: رئیس شورای شهر تهران سه روز پیش این نامه را به مجلس ارسال کرد و ما در حال پیگیری هستیم که پاسخ مجلس را دریافت کنیم و اگر مجلس واکنش مثبتی داشته باشد، ترمیم حقوق را در دستور کار قرار خواهیم داد و در این صورت، شهرداری باید مصوبه را اجرایی کند.

امانی در خصوص افزایش حقوق کارکنان قراردادی نیز گفت: ظاهراً شهرداری بسته خرسندسازی تعریف کرده که در آن، افزایش حقوق کارکنان قراردادی نیز لحاظ شده اما جزئیات کامل آن را باید همکاران ما در شهرداری اعلام کنند.

بر اساس گزارش سایت شهر، وی در پاسخ به این پرسش که آیا افزایش حقوق کارکنان قراردادی منوط به اجرای مصوبه ترمیم حقوق کارکنان رسمی شهرداری خواهد بود؟ خاطرنشان کرد: این موضوع از مسیر دیگری دنبال می‌شود و به مصوبه ترمیم حقوق بستگی ندارد.

انتهای پیام

",politics,
545,"





رئیس هیأت تحقیق و تفحص مجلس شورای اسلامی از شستا در تشریح آخرین وضعیت پرونده شبنم نعمت‌زاده دختر وزیر سابق صمت در جریان فساد شرکت دارویی رسافارمد گفت: طبق گزارش‌ها خانم نعمت‌زاده متواری است.  مسئولان ذی‌ربط در این خصوص شفاف‌سازی کرده و توضیح دهند ایشان چه مقدار از مدت محکومیت ۲۰ سال زندان را در زندان سپری کرده است؟
                                


به گزارش ایسنا، علی خضریان با اشاره به تغییرات در هیأت مدیره شستا و تغییر مدیرعامل شرکت سرمایه گذاری تأمین اجتماعی گفت: با توجه به مشی و تأکیدات رئیس جمهور انتظاری در قانون‌پذیری و مقابله با فساد در دولت وجود دارد که متاسفانه در برخی از دولتمردان شاهد اقدامات غیرقانونی و بعضاً بی‌توجهی نسبت به سوابق منفی افراد به کار گرفته شده در موضوعات فساد اقتصادی هستیم؛ این موضوع طی ماه‌های گذشته در وزارت تعاون، کار و رفاه اجتماعی و صندوق‌های اقتصادی آن از جمله شستا شدت گرفته است.

خضریان ادامه داد: در آخرین اتفاق نادر و خلاف قانون شاهد تغییرات خارج از روال قانونی و منصرف از اساسنامه سازمان تأمین اجتماعی و اختیارات و مسئولیت‌های قانونی دنبال شده هستیم که با توجه به ماهیت غیرقانونی آن وزیر تعاون، کار و رفاه اجتماعی باید در قبال این تغییرات غیرقانونی پاسخگو بوده و شرایط را اصلاح کند.

رئیس هیات تحقیق و تفحص از شستا در تشریح ابعاد غیرقانونی تغییرات انجام شده در این شرکت سرمایه گذاری گفت: سازمان بورس و اوراق بهادار کشور به استناد ماده ۲۹ قانون بازار اوراق بهادار، ماده ۱۳ قانون توسعه ابزارها و نهادهای مالی و بند (ث) ماده ۳۶ قانون احکام دائمی برنامه‌های توسعه و همچنین دستورالعمل تأیید صلاحیت حرفه‌ای مدیران نهادهای مالی، پس از بررسی‌های کامل صلاحیت دو عضو جدید هیأت مدیره شستا را رد کرده و بر ضرورت معرفی جایگزین تأکید کرده است.

خضریان افزود: به علاوه دو عضو جدید دیگر هیأت مدیره شستا نیز طی روزهای گذشته بدون استعلامات قانونی و با احکام غیرقانونی مقام فاقد اختیار طبق تصریح اساسنامه سازمان تأمین اجتماعی منصوب شده‌اند و برکناری مدیرعامل شستا توسط اعضای هیأت مدیره‌ای که یا رسماً از سوی مرجع نظارتی قانونی، فاقد صلاحیت معرفی شده و یا اساساً از سوی فرد فاقد اختیار قانونی و بدون استعلام‌های لازم و طی مراحل قانونی انتصاب و با حکم غیرقانونی، تعیین شده‌اند، قطعا غیرقانونی است. هرچند که خود مدیرعامل معزول نیز متأسفانه پیش از این عزل غیرقانونی در مقابل تذکرات جدی مراجع نظارتی از جمله هیأت تحقیق و تفحص پیرامون برخی مفاسد و تخلفات صورت گرفته در شستا و ادامه جولان متخلفان بی‌توجه بوده است و امروز خود ایشان مشمول آسیب جدی عدم توجه به اجرای قانون شده است.

سخنگوی کمیسیون اصل نود مجلس خاطر نشان کرد: با توجه به سرمایه خطیر بین نسلی در اختیار شستا، این تخلف مطلقا غیرقابل چشم پوشی است و وزیر تعاون، کار و رفاه اجتماعی حتماً باید در این ارتباط پاسخگو باشد و در همین خصوص پرونده‌ای ویژه در کمیسیون اصل نودم قانون اساسی تشکیل شده تا پیگیری اصلاح مسیر غیرقانونی انجام شده را دنبال کند.

وی در بخش دیگری از سخنان خود، ضمن تشریح آخرین وضعیت پرونده شبنم نعمت‌زاده دختر محمدرضا نعمت‌زاده وزیر سابق صمت در جریان فساد شرکت دارویی رسافارمد، گفت: شرکت‌های داروسازی فارابی، زهراوی، کاسپین تأمین، لابراتورهای رازک و پارس دارو از تابعه شرکت سرمایه‌گذاری دارویی تأمین(تیپیکو) زیرمجموعه شرکت سرمایه‌گذاری تأمین اجتماعی(شستا)، علیه شرکت دارویی رسافارمد با مالکیت خانم شبنم نعمت‌زاده فرزند محمدرضا نعمت‌زاده رئیس ستاد انتخاباتی و وزیر صمت آقای حسن روحانی و با مدیرعاملی وقت احمدرضا لشگری‌پور، به دلیل ارتکاب مجموعه‌ای از جرائم اقتصادی شامل تضییع و تصرف در اموال عمومی و دولتی، اخلال در نظام دارویی کشور، تحصیل مال از طریق نامشروع و جرائم موضوع مواد ۵۹۸ و ۵۹۹ قانون مجازات‌های اسلامی که موجب تضییع گسترده اموال مربوط به حقوق عامه و بیمه‌شدگان تأمین اجتماعی شده است، طرح شکایت کرده‌اند.

خضریان اضافه کرد: متأسفانه مجموعه مدیریت تیپیکو و شستا در راستای احقاق حقوق بیمه‌شدگان و دریافت کامل طلب از شرکت خانم شبنم نعمت‌زاده، اقدامات لازم را بجای نیاورده‌اند و با اقدامات قابل تأمل موجب طولانی شدن روند دریافت مطالبات شده‌اند. چرا که به جای دریافت پول نقد در ازای مطالباتشان از خانم شبنم نعمت‌زاده، اقدام به معامله ملک با شخصی به اسم آقای کاظمی معرفی شده از سوی شخصی به اسم خانزادی که از نزدیکان آقای محمدرضا نعمت‌زاده است، می‌کنند که به دلیل ضعف حقوقی یا تبانی، فرآیند انتقال ملک به مشکل بر می‌خورد و تاکنون شرکت‌های یاد شده به مطالبات‌شان نرسیده‌اند.

رئیس هیأت تحقیق و تفحص از شستا تأکید کرد: البته ما همچنان پیگیر این سؤال هستیم که چرا شرکت‌های یاد شده، به جای اخذ مطالبات به صورت نقدی از خانم نعمت‌زاده و آقای لشگری‌پور، ملکی با چنین مشکلات فراوان از فردی ناشناس به نام فرامرز کاظمی دریافت شده است که اکنون با ادعاهای واهی سبب از بین رفتن حقوق شرکت‌ها شده و ارتباط او با شبنم نعمت‌زاده و شرکت پخش دارویی رسا(رسا فارمد) معلوم نیست.

خضریان در پایان بیان کرد: در چنین وضعیتی، به ما گزارش شده است که خانم شبنم نعمت‌زاده متواری شده و اصلاً در زندان نیست بنابراین انتظار داریم مسئولان ذی‌ربط در این خصوص شفاف‌سازی کنند و بگویند ایشان چه مقدار از مدت محکومیت ۲۰ سال زندان را در زندان سپری کرده است؟ طبق گفته آقای اسماعیلی، سخنگوی وقت قوه قضاییه در نشست خبری ۱۰ دی‌ماه سال ۱۳۹۸، خانم شبنم نعمت‌زاده و احمدرضا لشگری‌پور به جرم مشارکت در اخلال عمده و کلان در نظام اقتصادی کشور از طریق اخلال در نظام توزیع مایحتاج عمومی و پیش خرید محصولات دارویی هر کدام به تحمل ۲۰ سال حبس تعزیری محکوم شدند. و به اذعان آقای خدائیان در نشست خبری سخنگوی قوه قضائیه در ۲۵ آبان سال ۱۴۰۰، نوع جرم خانم شبنم نعمت‌زاده به شکلی بوده که مشمول نظارت الکترونیکی یعنی استفاده از پای‌بند الکترونیک نیز نشده است.

انتهای پیام

",politics,
546,"





با تصویب مجلس، هزینه کرد خیرین در ساخت، تکمیل و تجهیز طرح‌های عمرانی دارای مجوز، مشمول هزینه قابل قبول مالیاتی است.
                                


به گزارش ایسنا، نمایندگان مجلس در جلسه علنی نوبت صبح امروز دوشنبه و در ادامه بررسی مواد ارجاعی از کمیسیون تلفیق، بندهای الحاقی ۴ و ۵ ماده ۹۲ لایحه برنامه هفتم را تصویب کردند.

بند الحاقی ۴- در طول اجرای این قانون، ۳ درصد عوارض موضوع بند ۳ ماده ۱۳ قانون تشکیل شوراهای آموزش و پرورش در استانها، شهرستان ها و مناطق محروم مصوب ۱۳۷۲/۱۰/۲۶ و تبصره های ماده ۴ قانون تنظیم برخی از مقررات مالی، اداری و پشتیبانی وزارت آموزش و پرورش مصوب ۱۳۹۹/۹/۲۶ طی قبض جداگانه توسط فرد به طور مستقیم به حساب وزارت آموزش و پرورش نزد خزانه داری کل کشور واریز می شود تا صرف اهداف مندرج در قانون گردد.

بند الحاقی ۵- هزینه کرد خیرین در ساخت، تکمیل و تجهیز طرح های عمرانی دارای مجوز سازمان یا دارای مجوز ماده ۲۳ قانون تنظیم بخشی از مقررات مالی دولت (۲) یا دارای ردیف در جداول قانون بودجه سالانه کشور و طرح های استانی مصوب شورای برنامه ریزی استان، با پیشنهاد دستگاه اجرائی ذیربط و موافقت سازمان، مشمول هزینه قابل قبول مالیاتی است.

انتهای پیام

",politics,
547,"





مجلس در مصوبه‌ای به دستگاه‌های اجرایی و نهادهای عمومی غیردولتی مجوز داد تا در راستای اجرای اصل هشتم قانون اساسی و استقرار فریضه الهی امر به معروف و نهی از منکر، برنامه مردمی سازی این فریضه را با استفاده از ظرفیت مساجد و هماهنگی ستاد احیای امر به معروف و نهی از منکر اجرا کنند.
                                


به گزارش ایسنا، نمایندگان مجلس در جلسه علنی نوبت صبح امروز دوشنبه و در ادامه بررسی مواد ارجاعی از کمیسیون تلفیق، بند الحاقی ۵ ماده ۷۶ لایحه برنامه هفتم را تصویب کردند.

طبق این مصوبه، به منظور حمایت و پشتیبانی از امور مساجد کشور بدون دخالت در امور داخلی و اجرایی مساجد، شورایی در استانها به ریاست نماینده ولی فقیه و امام جمعه مرکز استان و دبیری سازمان تبلیغات اسلامی و عضویت سازمان بسیج مستضعفین، اداره اوقاف و امور خیریه، شورای هماهنگی تبلیغات اسلامی، مدیریت برادران و خواهران حوزه های علمیه، شهرداری مرکز استان، مراکز رسیدگی به امور مساجد و نهادها و دستگاههای اجرایی مرتبط به امور مساجد در استان‌ها تشکیل می گردد.

تبصره ۱- دستگاه‌های اجرایی و نهادهای عمومی غیردولتی مجازند خدمات عمومی و همگانی خود را در سطح محلات از طریق مساجد به مردم ارائه دهند و در راستای اجرای اصل ۸ قانون اساسی و استقرار فریضه الهی امر به معروف و نهی از منکر، برنامه مردمی سازی این فریضه با استفاده از ظرفیت مساجد و هماهنگی ستاد احیای امر به معروف و نهی از منکر را اجرایی نمایند.

تبصره ۲- به منظور خودکفایی در اداره مساجد کشور، شهرداریهای سراسر کشور، بخشداری ها و دهیاری ها موظفند نسبت به اعطای مجوز حداکثر ۵۰۰ مترمربع کاربری فرهنگی، اداری و تجاری بدون دریافت هزینه در زمین های پیرامون متعلق به مساجد با مالکیت یا وقفی اقدام نمایند.

تبصره ۳- خادمین واجد شرایط مساجد به فهرست جامعه هدف موضوع بند(ش) ماده ۲۹ این قانون اضافه می شوند.

تبصره ۴- حمایت های دولت، شهرداریها و دهیاری ها و دستگاههای اجرایی از شورای موضوع این بند در قالب بودجه های سنواتی به عمل می آید.

انتهای پیام

",politics,
548,"





سخنگوی کمیسیون تلفیق مجلس شورای اسلامی گفت: یکی از مشکلات امروز کشور این است که پزشکان متخصص داخلی به دلیل پول‌ساز بودن رشته‌های زیبایی به این حوزه گرایش پیدا کرده‌اند.
                                


به گزارش ایسنا، محسن زنگنه در جلسه علنی امروز مجلس شورای اسلامی و در جریان بررسی ماده‌ای از لایحه‌ برنامه هفتم توسعه که به افزایش ظرفیت در تمامی رشته‌های تخصصی پزشکی بر می‌گشت، بیان کرد: یکی از مشکلات کشور این است که امروز پزشکان متخصص داخلی به سمت رشته‌های زیبایی گرایش پیدا کرده‌اند چرا که پول دارد، اگر اکنون ما افزایش ظرفیت در تمامی رشته‌های تخصصی پزشکی را لحاظ کنیم دولت مکلف می‌شود سالانه در همه رشته‌ها ۱۲ درصد ظرفیت را افزایش دهد که این امر غیرمنطقی است.

وی در ادامه اظهار کرد: به عنوان مثال در حوزه مغز و اعصاب به ازای هر ۱۰ هزار نفر شاید یک پزشک لازم باشد اما در حوزه داخلی به ازای هر ۱۰ هزار نفر ۱۰ پزشک لازم باشد. مطمئن باشید اگر در همه رشته‌ها دولت مکلف به افزایش ظرفیت باشد، رشته‌های تخصصی زیبایی قطعا خیلی بیشتر رشد خواهند کرد. همان طور که امروز در یک شهرستان پنج کلینیک زیبایی وجود دارد اما یک کلینیک تخصصی اطفال دیده نمی‌شود.

در نهایت نمایندگان دولت را مکلف کردند سالانه در تمامی رشته‌های تخصصی ظرفیت تربیت نیروی انسانی گروه پزشکی را ۱۲ درصد افزایش دهد.

انتهای پیام

",politics,
549,"





نمایندگان مجلس شورای اسلامی در راستای توسعه خدمات بشردوستانه، کمک اشخاص حقیقی و حقوقی به جمعیت هلال احمر جمهوری اسلامی ایران را به عنوان هزینه قابل قبول مالیاتی تلقی کردند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز (دوشنبه) و در جریان ادامه بررسی گزارش کمیسیون تلفیق لایحه برنامه هفتم توسعه، بند الحاقی ۳ ماده ۷۱ لایحه برنامه را به تصویب رساندند.

بر اساس بند الحاقی ۳ ماده ۷۱ لایحه برنامه؛ در راستای رشد و توسعه خدمات بشر دوستانه، ارتقاء سرمایه های اجتماعی، تقویت مشارکت های عمومی، افزایش مشارکت جوانان، داوطلبان در خدمات امدادی و عام المنفعه و کمک به افزایش تاب آوری جامعه، کاهش آسیب های ناشی از حوادث و سوانح و تغییرات اقلیمی و توسعه امور حمایتی، کمک اشخاص حقیقی و حقوقی(دولتی، خصوصی و عمومی) به جمعیت هلال احمر جمهوری اسلامی ایران به عنوان هزینه قابل قبول مالیاتی تلقی می شود.

انتهای پیام

",politics,
550,"





نمایندگان مجلس شورای اسلامی وزارت بهداشت را مکلف کردند سالانه به میزان ۱۲ درصد نسبت به افزایش ظرفیت تربیت نیروی انسانی گروه پزشکی اقدام کند.
                                


به گزارش ایسنا، نمایندگان مجلس شورای اسلامی در جلسه علنی نوبت صبح امروز (دوشنبه) و در جریان ادامه بررسی گزارش کمیسیون تلفیق لایحه برنامه هفتم توسعه، بند ج ماده ۶۹ لایحه را به تصویب رساندند.

بر اساس بند ج ماده ۶۹ لایحه برنامه هفتم توسعه؛ وزارت بهداشت، درمان و آموزش پزشکی موظف است به منظور توسعه کمی و کیفی نظام آموزش علوم پزشکی، افزایش دسترسی به خدمات سلامت بویژه در مناطق کم برخوردار، ایجاد آمادگی برای مواجهه با سالمندی، جلوگیری از فرسودگی پایوران(کادر) درمان، افزایش ظرفیت پزشکی تخصصی، سالانه به میزان دوازده درصد(%۱۲)  با أخذ تعهد خدمت در مناطق مورد نیاز با فراهم آوری زیرساخت های آموزشی در سقف بودجه مصوب، برنامه ریزی و اجراء نماید.

وزارت بهداشت، درمان و آموزش پزشکی موظف است برنامه افزایش ظرفیت تربیت نیروی انسانی گروه پزشکی با اولویت رشته های پرستاری، مامائی، پیراپزشکی، داروسازی و رشته های حد واسط را ظرف مدت سه ماه پس از لازم الاجراء شدن این قانون تهیه و به تصویب هیأت وزیران برساند.

انتهای پیام

",politics,
551,"
به گزارش گروه سیاسی ایرنا از روابط عمومی مرکز ارتباطات مردمی ریاست جمهوری در آستانه ولادت حضرت زینب (س) و در روز حضور رئیس جمهور دولت سیزدهم در شهرکرد، حجت الاسلام صالحی ضمن ابلاغ سلام و آرزوی خوشبختی از سوی آیت الله رئیسی به زوج های حاضر، حواله جهیزیه کامل به ۱۱۰ عروس و داماد را تقدیم آنها کرد.

این جشن و هدایا با همت بنیاد بین المللی آبشار عاطفه‌ها برگزار شد و رئیس مرکز ارتباطات مردمی ریاست جمهوری بیان داشت: رفع مشکلات ازدواج جوانان از توصیه‌های موکد مقام معظم‌ رهبری و رئیس جمهور است و این مهم را بر خود واجب می‌دانیم.

حجت الاسلام صالحی افزود: استفاده از ظرفیت‌های مجموعه‌های مردم نهاد و تسهیل مسیر ازدواج جوانان گامی موثر در خدمت رسانی دولت و رشد جوانی جمعیت است.



به گزارش ایرنا، یت‌الله سید ابراهیم رئیسی روز پنجشنبه - ۲۵ آبان ماه - در قالب دور دوم سفر استانی به استان چهارمحال و بختیاری سفر کرد.

بهره‌برداری از ۱۵ طرح آبرسانی از جمله طرح انتقال آب و آبگیری سد باباحیدر شهرستان فارسان، طرح آبرسانی به نیمی از جمعیت چهارمحال و بختیاری از جمله برنامه‌هایی بود که با حضور رئیس جمهور در این استان انجام شد.

دیدار مردمی در مصلای امام خمینی(ره) شهرکرد، دیدار با نخبگان و نمایندگان عشایر و حضور در نشست مشترک شورای برنامه ریزی و سرمایه‌گذاری و فعالان اقتصادی از دیگر برنامه‌های رئیس جمهور در سفر دور دوم به استان بود.

آیت الله رئیسی در سفر به چهارمحال و بختیاری همچنین از دستاوردهای نخبگان و فناورانه در پارک علم و فناوری استان از نزدیک دیدن کرد و در نشست با نخبگان حضور یافت و با آنها به گفت و گو نشست.

همزمان با دور دوم سفر استانی رئیس‌جمهور طرح های مختلف زیرساختی در بخش راه و شهرسازی، واگذاری واحدهای طرح نهضت ملی مسکن ، بهداشت و درمان و برق‌رسانی نیز با حضور وزرا یا مسئولان وزارتخانه‌ها بهره‌برداری یا اجرایی شد.

همچنین تعدادی از وزرا به عنوان نماینده تام‌الاختیار رئیس‌جمهور به شهرستان‌های این استان سفر کردند و از نزدیک پیگیر مطالبات مردمی و مصوبات دور اول سفر بودند.







",politics,
552,"
به گزارش خبرنگار سیاسی ایرنا، صادق محصولی در مجمع عمومی جبهه پایداری انقلاب اسلامی که در مجتمع آدینه تهران برگزار شد، با گرامیداشت شهدای مظلوم غزه، اظهار داشت: در دوران پس از پیروزی انقلاب هیچ‌گاه نظام مقدس جمهوری اسلامی در چنین موضع قدرتمندانه‌ای قرار نداشته است.

وی ادامه داد: در ابعاد مختلف شاهد هستیم که قبلا در چه وضعیتی بودیم و اکنون چه وضعیتی داریم. امروز می‌بینیم که گروهی مثل حماس چگونه ارتش اسرائیل که ادعای چهارمین ارتش دنیا را داشت غافلگیر می‌کند. ترامپ اعلام کرد که آمریکا ۷ تریلیون دلار در منطقه که برای مقابله با انقلاب اسلامی بود هزینه کرده ولی نتیجه اش تابوت سربازان آمریکایی بود یعنی آمریکا در عرض چند سال چندین برابر بودجه ۴۴ سال ایران پس از پیروزی انقلاب هزینه کرده تا با انقلاب اسلامی مقابله کند و همواره با شکست مواجه شده است.

محصولی با بیان اینکه خداوند فرموده است که اگر شما پای کار من باشید، من حمایت‌تان می‌کنم، اظهار داشت: هر آنچه که کشور ما در طول انقلاب اسلامی به دست آورد در سایه مقاومت، پایداری بر اصول و ارزش‌ها و حضور مردم در صحنه حاصل شد. جبهه پایداری تاسیس شد تا روی اصول و ارزش‌ها در عرصه سیاسی و فرهنگی، مقاومت کند. بعضی می‌گویند شما گفته بودید که حزب نیستید. بله! الان هم می‌گوییم که حزب به معنای غربی آن نیستیم که صرفا برای افراد نزدیک خودمان به دنبال قدرت یا ثروت باشیم. چراکه این کار را خلاف شرع می‌دانیم. مسئولان ما باید در وهله اول انقلابی، دلسوز، دین‌مدار و کارآمد باشند و این مهم با انتخاب اصلح محقق می‌شود.

دبیرکل جبهه پایداری انقلاب اسلامی تصریح کرد: وظیفه ما این بود که در انتخابات گذشته از آیت‌الله رئیسی حمایت کنیم و ایشان هم رای آورد. به فضل الهی دولت آقای رئیسی تاکنون خدمات و موفقیت‌های بسیاری را رقم زده است؛ ازجمله آنها می‌توان به تکثیر شرکت‌های دانش‌بنیان، حل مشکل واکسن کرونا، راه‌اندازی مجدد کارگاه‌های عمرانی تعطیل و پروژه های نیمه‌کاره، فروش نفت و بازگشت ارز آن، فعالیت‌های موثر دیپلماتیک، پیوستن به پیمان‌های مهمی همچون بریکس و شانگهای، معطوف کردن توجهات به بهره‌برداری از توانایی های داخلی کشور بجای چشم دوختن به دست غربی های برجام، کاهش تورم، رشد شاخص‌های کلان اقتصادی، کاهش ضریب جینی و کاهش فاصله طبقاتی، همگانی کردن بیمه سلامت، افزایش اشتغال و کاهش بیکاری، کاهش روحیه تجمل‌گرایی، حضور در میان مردم جهت رفع مشکلات اشاره کرد.

وی عملکرد رسانه‌ای‌دولت را در زمینه انعکاس دستاوردها و موفقیت‌ها ضعیف ارزیابی‌ کرد و گفت: رهبر معظم انقلاب فرمودند من نه تنها از این دولت مثل همه دولت‌ ها حمایت می‌کنم، بلکه عملکرد آن را مورد تمجید هم قرار می‌دهم. لذا باید در اظهارات نسبت به دولت مراقب بود که سیاه‌نمایی صورت نگیرد.

محصولی افزود: برای کارآمدی بیشتر از دولت انتظار داریم و مطالبه می‌کنیم هرچه سریع‌تر نیروهای کارآمد انقلابی را جایگزین افرادی کند که فاقد ایده و خلاقیت هستند. امروزه تکرار واژه خالص سازی اسم رمز حمله به شایسته‌سالاری شده همچنان که تکرار صیانت از آرا توسط غربگرایان اسم رمز فتنه ۸۸ بود. جریان ناکارآمد غربگرا با دروغ پردازی “نه بزرگ” مردم در انتخابات های ۱۳۹۸ و ۱۴۰۰ را توجیه می کند.

دبیرکل جبهه پایداری انقلاب اسلامی وظیفه امروز نیروهای انقلابی را بهمراه خودسازی و تقویت ارتباط با خداوند، تلاش بی وقفه عنوان و تاکید کرد: ما باید تلاش جهادی داشته باشیم. خداوند در آیه ۷۸ سوره حج می فرماید «و جاهدوا فی‌الله حق جهاده». یعنی تلاش جهادی شایسته ای به جا بیاورید. در آیه ۵۴ سوره مائده می فرماید ” یجاهدون فی سبیل الله و لا یخافون لومه لائم ” یعنی (مؤمنین واقعی) در راه خدا جهاد می کنند و از سرزنش هیچ ملامتگری هراسی ندارند امروزه مثال این آیه از قرآن کریم در میدان مبارزه سخت، سردار شهید حاج قاسم سلیمانی و در میدان جنگ نرم، مرحوم آیت‌الله مصباح یزدی است و البته تنها با شایسته‌سالاری و شاخص محوری می توان حاج قاسم ها را در عرصه سیاسی تکثیر کرد.

وی با تاکید بر اینکه نباید از برچسب‌هایی مثل خالص‌سازی و امثالهم بترسیم، تصریح کرد: افرادی که این حرف‌ها را می‌زنند، دچار تناقض هستند. گاهی می‌گویند پایداری یک اتوبوس بیشتر نیست و گاهی می‌گویند اینها تمام کشور را گرفته‌اند!

محصولی گفت: شاید این سوال مطرح شود چرا برخی از شایسته‌سالاری و انتخاب فرد اصلح و شایسته تر می‌ترسند؟ باید گفت که غربگرایان بخاطر شاخص های انقلابی و کارآمدی مورد نظر برای اصلح مخالفند ولی جرات اظهار آشکار آن را ندارند و گرنه خود آنها هم دنبال افراد شایسته با شاخص های خودشان هستند شاخص هایی مثل نگاه سکولاری، اهل بده‌بستان سیاسی و اقتصادی بودن، جناح‌گرایی، اعتقاد به همه کاره بودن کدخدا، سو استفاده از رانت و تبعیض و عدم توجه به محرومان.

محصولی‌ ادامه داد: امروزه مردم می بینند که پول‌های کثیفی را در هولدینگ‌های جریان غربگرا از شرکت های خودروسازی خصوصی گرفته تا شرکت های نفتی و پتروشیمی و غیره با ده ها روزنامه و سایت زنجیره ای برای تبلیغ تفکر سکولاری و لیبرالی و غیر انقلابی و سیاه نمایی اقدامات دولت و مجلس و ارگان‌های انقلابی بکار می برند تا مردم را از آینده درخشان کشور مایوس کنند جبهه پایداری در مقابل ده ها روزنامه و تارنمای جریان مقابل حتی یک روزنامه هم ندارد. چون به فضل الهی از هیچ رانتی برخوردار نیست.

وی اضافه کرد: حضرت امیرالمؤمنین علی علیه السلام در نامه ۳۱ خطاب به فرزندشان می‌فرمایند “همچنان که لازم و شایسته است، تلاش جهادی کن و حق جهاد را بجا آور؛ هرگز سرزنش ملامت‌گران تو را از تلاش در راه خدا باز ندارد و برای رسیدن به حق در دریای مشکلات غوطه‌ور شو هرجا که باشد. ”

دبیر کل جبهه پایداری انقلاب اسلامی بیان داشت: اکنون وضعیت کشور ما از دوران جنگ تحمیلی هم پیچیده‌تر است اگرچه صدای گلوله‌ها شنیده نمی‌شود و ترکش توپ ها دیده نمی شود اما با پروپاگاندای تبیلغاتی و القائات فکری مسموم، چشم ها کور و سرها بریده می شود. حال در چنین شرایطی نباید بیکار و غافل نشست، بلکه باید جدی و اساسی دست به کار شویم.

محصولی با اشاره به اینکه متهم شدن ما به پایداری بر صراط حق افتخار ماست، یادآور شد: برای رسیدن به حق، ایستادگی لازم است. نباید از تخریب‌ها و برچسب‌ها بترسیم. شعار جبهه پایداری، استقامت‌ورزی‌ و پایداری بر ایمان به خدا و اصول و ارزش‌های الهی است همچنانکه حق تعالی در آیه ۱۳ سوره احقاف می فرماید ” ان الذین قالوا ربنا الله ثم استقاموا فلا خوف علیهم و لاهم یحزنون” ملت ما نه تنها از آمریکا و شبکه های صهیونیستی و فضاسازی چند روزنامه و تارنمای‌ داخلی وابسته به آنها نمی‌ترسند بلکه محکم به راه‌ روشن خود ادامه می‌دهد.

",politics,
553,"
به گزارش خبرنگار سیاسی ایرنا، حجت‌الاسلام والمسلمین مرتضی آقاتهرانی، رئیس شورای مرکزی جبهه پایداری انقلاب اسلامی در مجمع عمومی این جبهه که در مجتمع آدینه تهران برگزار شد، با بیان اینکه خداوند خالق عقل است و نعوذبالله بی‌عقلی و بی‌برنامگی در کار او جایی ندارد، اظهار داشت: به اعتقاد ما کامل‌ترین برنامه موجود برای هدایت انسان، برنامه اسلام است.

وی ادامه داد: امام (ره) به دنبال اسلام ناب محمدی (ص) بود. خداوند برای انسانی که خلق کرده، برنامه کاملی دارد و این برنامه کامل، همان اسلام ناب است. در کشور ما ناگهان ۳۵ میلیون نفر با هم همراه شدند و امام (ره) این جمعیت را مدیریت کردند و انقلاب اسلامی حادث شد. حالا که انقلاب شده است، ‌باید برنامه داشته باشیم.

آقاتهرانی، با بیان اینکه انسان روز به روز رو به رشد است و به همان اندازه که در جهات مثبت، رشد وجود دارد، در جهات منفی هم رشد صورت می‌پذیرد، گفت: امام (ره) به عنوان انسانی مصلح به میدان آمدند. باید بدانیم که هیچ تشکلی نمی‌تواند بی‌برنامه باشد. احزاب مختلفی در دنیا وجود دارند اما ما نمی‌خواهیم مثل آنها باشیم. این احزاب صرفا به دنبال رسیدن به قدرت از هر راه ممکن هستند.

رئیس کمیسیون فرهنگی مجلس شورای اسلامی تصریح کرد: در بدو تاسیس جبهه پایداری وقتی خدمت علامه مصباح رفتیم و به ایشان گفتیم در شرایط فعلی چه باید کنیم؟ ایشان فرمودند که تشکلی را سازماندهی کنید که بالای سر آن فقها حضور داشته باشند. وقتی ایشان فرمودند که پرچم پایداری را بلند کنیم، پرسیدیم شعارمان چه باشد؟ گفتند در پایداری اصل اول و آخر، ولایت است. علامه می‌فرمودند که ما حمایت از حضرت آقا و ولایت مطلقه فقیه را قبول داریم، اما ولایت مطلقه کافی نیست، ‌اطاعت مطلقه هم باید در کنار آن باشد.

حجت الاسلام آقا تهرانی ادامه داد: مردم باید به معرکه بیایند. دستورالعمل حضور مردم در معرکه، اطاعت مطلق است. اطاعت مهم است و اولین اصل پایداری، اطاعت مطلقه از ولی فقیه است. بنابراین باید ببینیم مقام ""ولی"" از ما چه می‌خواهند و سپس اطاعت صد درصدی داشته باشیم. علامه فرمودند که این تولی ماست و در کنار آن، یک تبری هم داریم. بدین معنا که هر فتنه‌ای در مقابل ""ولی"" بلند شد، در مقابل آن می‌ایستیم و از ایشان حمایت می‌کنیم.

رئیس شورای مرکزی جبهه پایداری انقلاب اسلامی با بیان اینکه جبهه پایداری قبل از هر چیز، جبهه‌ای فرهنگی است، فرهنگی که بتواند در سیاست خط و راه را نشان دهد، تصریح کرد: باور ما این است که بچه‌های پایداری در مجلس شورای اسلامی موفق بوده‌اند. یکی از این موفقیت‌ها در زمینه ساماندهی فضای مجازی است که فقط رای‌گیری آن در صحن علنی باقی مانده است. اگر چه برای این ساماندهی، حملات بسیاری به ما شد. ما معتقدیم که اسلام برای استفاده درست از فضای مجازی دستوراتی دارد. از این‌رو در مجلس پای این طرح ایستادیم و طبیعتا اگر جمعیت‌مان در مجلس بیشتر باشد، ‌بهتر می‌توانیم کار کنیم.

وی ادامه داد: موفقیت دیگر جبهه پایداری در مجلس کنونی، طرح جوانی جمعیت بود که ۹۱ ماده دارد و محکم پشت آن ایستاده‌ایم. در این طرح، سقط جنین را جرم‌انگاری کرده و جلوی آن را گرفته‌ایم. افتخار می‌کنیم که چنین طرح‌هایی از کمیسیون فرهنگی مجلس شورای اسلامی خارج می‌شود.

آقاتهرانی بیان کرد: دور زدن تحریم‌ها دستاورد دیگری است که به همت اعضای جبهه پایداری در مجلس رقم خورده است. چندی پیش در قالب اتحادیه بین المجالس به آفریقا رفتیم و این اولین باری بود که اسرائیلی‌ها جرأت نکردند در این جلسه شرکت کنند. بنابراین باید ایستاد. هرگز نباید عقب‌نشینی کرد. عقب‌نشینی در میدان جنگ از گناهان کبیره است. باید در ایمان کسانی که از اسرائیل ترسیده‌اند، شک کنید. وقتی دبیر اتحادیه بین المجالس از اسرائیل حمایت کرد، ما نمایندگان ۱۶ کشور بودیم که جلسه را ترک کردیم. سفر اخیرم به آفریقا تنها سفری بود که پس از بازگشت، احساس خیلی خوبی داشتم. آدم وقتی یک کار مثبتی انجام می‌دهد، به همه دنیا می‌ارزد.

وی تاکید کرد: افراد صالح را انتخاب کنید؛ ممکن است این افراد جزو پایداری هم نباشند، اشکالی ندارد. همین‌که صالح باشند، کافی است. کاری کنید که حضرت آقا بگویند مجلس دوازدهم از مجلس قبلی هم انقلابی‌تر است. قبیله‌گری و طایفه‌گری را دور بریزید. مجلس فعلی قابل مقایسه با دو مجلس قبل نیست. نمی‌خواهم بگویم عیبی ندارد، اما اشکالات آن به مراتب کمتر از قبل است. کمک کنید تا افراد خوب به مجلس راه پیدا کنند. ما باید ارتباطاتمان را با همدیگر گسترش دهیم و بیشتر آشنا شویم. امیدوارم ایستادگی شما باعث کوری چشم آمریکا باشد و هرچه زودتر پیروزی مردم غزه را به نظاره بنشینیم.

",politics,
554,"
به گزارش گروه سیاسی ایرنا، حجت‌الاسلام کاظم صدیقی امام جمعه موقت تهران در مجمع عمومی جبهه پایداری انقلاب اسلامی در سخنانی عنوان کرد: اراده حکیمانه خداوند بر این بوده است که جهان برای پذیرش حکومت توحیدی عدل امام زمان (عج) آماده شود. از این جهت، امام راحل عظیم‌الشان (ره) برخلاف همه پیش‌بینی‌هایی مادی‌اندیشان، عمل کرد. هیچ‌کس پیش‌بینی نمی‌کرد که یک مجتهد وارسته و مبرز، پرچم تحول جهانی را به دست بگیرد و انقلاب عظیمی را بر پا کند که از همان ابتدا، افق دیدش رسیدن به حکومت عدل جهانی امام عصر(عج) ‌باشد.

امام جمعه موقت تهران ادامه داد: حضرت امام خمینی (ره) با اطمینان و یقین به پیروزی، کار را در مسیر هدایت بشر و تحقق آرمان‌های نبی مکرم اسلام (ص) پیش بردند و این کشتی را برخلاف امواج سهمگین به سوی ساحل امن حرکت دادند.

حجت الاسلام صدیقی بیان داشت: امام (ره) در اوج سختی‌ها می‌فرمود که ما تا آخر ایستاده‌ایم و خون بر شمشیر پیروز است. به این ترتیب، یک معجزه به تمام معنا با دستان پربرکت ایشان محقق شد. آن هم در کشوری که در همه ابعاد به بیگانگان وابسته بود و عده‌ای می‌گفتند مگر می‌شود کسی با آمریکا در بیفتد؟ مگر می‌شود شاه را از این مملکت بیرون کرد؟ این مگرها را امام راحل(ره) ممکن ساخت و فطرت مردم را بیدار کرد. مردم هم رهبری بی‌نظیر ایشان را با تمام وجود پذیرفتند.

وی ادامه داد: همه مدعیان انقلاب از روشنفکران گرفته تا دیگرانی که خود را صاحب سهم می‌دانستند بر اثر حرکت قوی و مجاهدانه امام (ره) در میانه راه، ریزش کردند. امام (ره) پرچم دین را با تاسیس جمهوری اسلامی در قله نصب کردند و این حجت را برای ما روشن کردند که «ان تنصرالله ینصرکم».

حجت الاسلام صدیقی در ادامه افزود: در آغاز انقلاب اسلامی، دلدادگی به ولایت، حضور پرشور و حماسه‌ساز مردم و انگیزه عاشقانه جوان‌ها این انقلاب را در برابر همه امواج سهمگین جهانی به پیروزی رساند. بقای انقلاب هم باید این‌گونه باشد. ایمان به خدا و رهبری عزیز باید سرلوحه همه امور باشد. چند «اِنما» در قرآن کریم داریم که برای‌مان مفهومی را روشن می‌کنند و ما را همواره با بصیرت در عرصه نگه می‌دارند.

وی بیان داشت: یکی از این «اِنما»ها در سوره مبارکه حجرات است؛ «انما المومنون الذین آمنوا بالله و رسوله ثم لم یرتابوا و جاهدوا باموالهم و انفسهم فی سبیل الله اولئک هم الصادقون». این آیه به دل می‌نشیند. بر این اساس، مومنین کسانی هستند که خدا را باور کرده باشند. «یدالله فوق ایدیهم». آدمی که خدا را دارد، هرگز نشد و نمی‌توانم را نمی‌شناسد. ایمان به خدا بدون ایمان به فقیه و قرآن کریم، راه به جایی نمی‌برد. کسی که خدا را قبول داشته باشد اما رهبری منصوب از جانب حق تعالی را نپذیرد، مومن نیست. پس نکته اول، ایمان به خدا و رهبری است.

وی ادامه داد: نکته دوم این است که انسان هرگز از سنگر خارج نشود و همواره خود را در برابر دشمن ببیند و رزمنده و مهاجم باشد. یعنی در عرصه فکری، عملی و اخلاقی، مومن و مسلمان باشد و از هویت دینی خود در ابعاد گوناگون حفاظت کند. مهم‌ترین کار امام (ره) این بود که از ابتدا ابراهیم‌وار تبر به دست گرفت، به جان بت‌ها افتاد و یک‌تنه به آنها هجوم برد و با شکستن بت‌ها افسانه‌ها را ابطال کرد. خاصه این افسانه را که نمی‌شود با قدرت‌ها درافتاد. بر این اساس، حرکت امام خمینی(ره)، یک حرکت ابراهیمی بود.

حجت الاسلام صدیقی در ادامه سخنان خود به جلوه‌هایی از شخصیت علامه مصباح یزدی اشاره و درباره ایشان بیان کرد: علامه آیت‌الله مصباح یزدی، دلبر، عشق و استاد ما در ابعاد مختلف علمی و تربیتی بودند. ایشان به معنای واقعی کلمه علامه و قهرمانی بودند که از دوران پیش از انقلاب، در میدان مناظره، هجوم به کفر و اشخاص منحرف، پیشگام بودند.

وی اضافه کرد: اگر بخواهید در میدان جنگ سخت، کسی را مثال بزنید، از سردار شهید سلیمانی نام می‌برید. در میدان جنگ نرم،‌ قوی‌تر، شجاع‌تر از علامه مصباح نداشتیم. اگرچه بی‌انصاف‌ها و وابستگان به کدخدا از ایشان تصویر معوجی درست کرده بودند؛ درست مانند همان تصویری که معاویه از امیرالمومنین (ع) ساخته بود. علامه مصباح، اینقدر تواضع، ادب و محبت داشت که انسان، جلوه محبت رسول الله (ص) و ائمه هدی (ع) را در ایشان می‌دید. شخصیتی دین‌شناس، فیلسوف، نظریه‌پرداز، از بن دندان معتقد به اسلام و فداکار در راه دین بود. وقتی ایشان در راس تشکلی قرار بگیرد، هم تضمین سلامت آن تشکل است و هم مسئولیت اعضای تشکل را بالا می‌برد. شما عزیزان باید برای دیگران حجت باشید.

حجت الاسلام صدیقی بیان کرد: بعضی‌ها در آغاز با انقلاب همراه شدند و ازقضا شکنجه‌های بسیاری را هم تحمل کردند اما در میانه، راهشان جدا شد. در مسیر امام (ره) و رهبری باید استوار و ثابت‌قدم بود. یقین، پایداری و پایبندی به این مسیر، بسیار مهم است. هرچه به قله نزدیک‌تر شویم، امتحانات سخت و سخت‌تر و دشواری‌ها بیشتر می‌شود و شاید نفس‌ها کم بیاید. اینکه هرچه پیش می‌رویم، شرایط سخت‌تر می‌شود، دلیل زوال‌پذیری ما نیست، بلکه نشانه رشد و بلوغ ماست. هوشیاری شما برای رسیدن به مقصد، اتخاذ تاکتیک‌های مناسب، انسجام و با هم بودن، توکل بر خدا داشتن و جهاد مالی و جانی و آبرویی، لازمه موفقیت است. رضایت رهبر عزیزمان رضایت امام زمان (عج) است که با ایمان و امید به مقصد خواهیم رسید.

در آستانه تحول در نظم جهانی هستیم

فرزند آیت‌الله مصباح یزدی نیز در این مجمع با بیان اینکه ملت‌ها در اقصی نقاط جهان در حال بیدار شدن هستند، اظهار داشت: باید وسیع‌تر نگاه کنیم، چراکه کارهای بسیار عظیمی در پیش داریم.

حجت الاسلام مجتبی مصباح یزدی، فرزند علامه مصباح یزدی(ره) با آرزوی پیروزی مردم مظلوم غزه گفت: در این جلسه، جای بزرگانی خالی است و شاید کاری که را این بزرگان می‌توانستند انجام دهند، باید ده‌ها نفر دست به دست هم دهند تا گوشه‌ای از خلاء‌ فقدان‌شان پر شود.

وی ادامه داد: هر حرکت آگاهانه‌ای برای رسیدن به مقصود، چند ملزوم دارد، نخست، نقشه راه؛ دوم، امکانات؛ سوم، راهبر و راهنمای بلد راه. حرکت انقلاب اسلامی به عنوان یک حرکت آگاهانه، واجد این ویژگی‌ها بود. حرکتی برای تحقق هدفی مشخص که نقشه راه آن را امام راحل عظیم‌الشان (ره) به خوبی ترسیم کردند و سپس، مقام معظم رهبری (مدظله ‌العالی) همان مسیر را ادامه دادند. امکانات لازم برای طی مسیر با همت و وفاداری مردم انقلابی ما فراهم شد و این نهضت به بار نشست. از بزرگترین نعمات خداوند به این ملت وجود رهبران عظیم‌الشانی چون امام راحل (ره) و مقام معظم رهبری (مدظله ‌العالی) است.

وی افزود: طی مسیر برای رسیدن به مقصود، نیازمند این است که عوامل مذکور، باقی باشد و موانع موجود، مرتفع شود. از مهم‌ترین موانع راه برای رسیدن به مقصود، غفلت است. اینکه انسان فراموش کند قرار است کجا برود و مقصود چه بوده. مشغول شدن به اهداف متوسط بین راه و فراموش کردن هدف اصلی، ازجمله موانع و عوامل بازدارنده است. گاهی انسان دچار روزمرگی‌هایی می‌شود که یادش می‌رود هدف اصلی چه بوده است.

حجت‌الاسلام مصباح یزدی عنوان کرد: دومین عامل بازدارنده که نمی‌گذارد به هدف برسیم، این است که از رهبر و راه‌بلد، عقب یا جلو بیفتیم و او را گم کنیم. در این صورت، مسیر را اشتباه خواهیم رفت.

وی ادامه داد: سومین عامل و مانعی که می‌تواند در مسیر ما قرار بگیرد، خستگی است. گاهی ارزش کار اصلی به خاطر خستگی فراموش می‌شود. اینکه رهبر معظم انقلاب اسلامی (مدظله ‌العالی) فرمودند ما الان نزدیک قله هستیم و نباید خسته شویم، از همین روست. خستگی برای کسی که می‌داند دارد چه کار ارزشمندی را انجام می‌دهد، معنایی ندارد.

فرزند حضرت آیت‌الله مصباح یزدی(ره) ادامه داد: عامل یا مانع چهارم، اشتباه در تشخیص اولویت‌ها و اقتضائات کنونی است. هر بخشی از راه، اقتضائات خاص خود را دارد؛ از این‌رو باید موقعیت امروز را به طور دقیق بشناسیم. اگر بخواهیم به درستی در مسیر انقلاب اسلامی حرکت کنیم، از مسیر اصلی منحرف نشویم و دیگران را هم با خودمان همراه سازیم، باید مراقب این عوامل بازدارنده باشیم.

حجت‌الاسلام مصباح یزدی بیان کرد: باید هدف اصلی را به درستی شناخت و آن را با اهداف فرعی اشتباه نگرفت. لازم است توقع‌مان را متناسب با هدف اصلی تنظیم کنیم. در اوایل نهضت، کسانی بودند که با انقلاب اسلامی همراهی داشتند اما به تدریج، هرکدام در مرحله‌ای از قطار انقلاب پیاده شدند؛ چون اهداف نامعقولی را نسبت به انقلاب اسلامی در ذهن‌شان ترسیم کرده بودند و انتظار داشتند که یک شبه معجزه شود و انقلاب، به سرعت همه چیز را متحول کند.

وی ادامه داد: در کدام یک از مراحل تاریخ تکامل بشر، هدف به این زودی محقق شده است؟ بعثت پیامبر(ص) و حکومت امام علی (ع) و قیام حضرت سیدالشهدا (ع) بخشی از این مسیر است. وقتی هدف اصلی را با اهداف متوسط اشتباه می‌گیریم، آن وقت وسایل را توجیه می‌کنیم.

وی تصریح کرد: نباید رای خود را به رهبری تحمیل کنیم. برخی در برابر قرآن کریم هم به همین شیوه عمل می‌کنند و رای خود را به قرآن کریم تحمیل می‌کنند. باید زانوی ادب را روی زمین بگذاریم و در مقابل قرآن بنشینیم. در برابر رهبر معظم انقلاب هم همین‌طور است. گاهی برخی نسبت‌های اشتباهی را به مواضع رهبری می‌دهند، ‌ درحالی که مواضع ایشان محکماتی دارد و باید به عمق آنها پی برد.

حجت الاسلام مصباح یزدی در بخش دیگری از سخنان خود عنوان کرد: مساله بعدی که بسیار مهم است، تشخیص اولویت است. ابوی مرحوم ما می‌فرمودند که روز قیامت یقه ما را می‌گیرند که چرا فلان کار را کردی؟ پاسخ می‌دهیم واجب بود! در جواب، می‌گویند در آن شرایط، کار واجب‌تری وجود داشت که باید آن را انجام می‌دادی و ترک اوجب کرده‌ای. ما باید برآیند کارها را ببینیم. شرایط امروز ما عادی نیست. در شرایط جنگ ترکیبی هستیم و با دشمنی‌های مختلف مواجهیم. باید بیشتر متحد و منسجم باشیم. هدف بسیار والایی داریم و در آستانه تحول در نظم جهانی هستیم. لازم است افق‌های آینده را ببینیم. ملت‌ها در اقصی نقاط جهان در حال بیدار شدن هستند. باید وسیع‌تر نگاه کنیم، چراکه کارهای بسیار عظیمی در پیش داریم.

فرزند حضرت آیت‌الله مصباح یزدی(ره) یادآور شد: ابوی مرحوم ما می‌فرمودند مهم‌ترین کاری که می‌توانیم در جبهه‌ای متحد انجام دهیم، گفتمان‌سازی است. باید سطح فکر، آگاهی و بصیرت‌ مردم افزایش یابد. خود ما هم به ارتقای سطح بینش و بصیرت نیاز داریم. اکنون می‌توان سوال کرد که در این چند سال، جبهه پایداری و دیگر احزاب ما چقدر به این امر مهم اهتمام داشته‌اند؟ انتخابات یک موضوع فرعی است. باید سطح آگاهی مردم را بالا ببریم تا خودشان تشخیص دهند که چرا فردی بهتر و گزینه اصلح است. ما در این زمینه کم کار کرده‌ایم. هم جامعه ما و هم جامعه جهانی، احتیاج به روشنگری‌هایی از این دست دارد.



",politics,
555,"
به گزارش خبرنگار سیاسی ایرنا، مجمع عمومی جبهه پایداری انقلاب اسلامی روز پنجشنبه ۲۵ آبان با حضور جمعی از مسئولان، نمایندگان مجلس و حدود یکهزار نفر از اعضای جبهه پایداری در سطح استان‌ها و شهرستان‌های کشور در مجتمع فرهنگی آدینه تهران و به ریاست حجت‌الاسلام نصرالله پژمانفر برگزار شد. 

در این مجمع با برگزاری انتخابات شورای مرکزی، ۱۷ عضو اصلی و ۵ عضو علی‌البدل انتخاب شدند.

اسامی ۱۷ عضو اصلی شورای مرکزی این تشکل که در مجمع عمومی جبهه پایداری انتخاب شدند، به ترتیب آراء بدین شرح است: ۱_ مرتضی آقاتهرانی  ۲_ صادق محصولی  ۳_ علی خضریان ۴_ قاسم روانبخش  ۵_ زهره سادات لاجوردی  ۶_ فاطمه آلیا  ۷_ غلامحسین رضوانی ۸_ مجید متقی فر  ۹_ سعید تواناراد ۱۰_ علی اصغر شکروی  ۱۱_ علیرضا تسلیمی  ۱۲_ محمدحسین قائدشرف  ۱۳_ علیرضا عباسی  ۱۴_ رضا رخسایی  ۱۵_ زهره طبیب‌زاده ۱۶_ مهدی صرامی  ۱۷_ کریم کریمی تبار 

بر این اساس همچنین پنج عضو علی‌البدل این تشکل نیز به شرح زیر انتخاب شدند: ۱_ سیدمصطفی موسوی‌نژاد  ۲_ حسین رجایی ریزی  ۳_ محمدرضا اثنی‌عشری ۴_ هادی قیومی  ۵_ خدیجه بور 

در انتخابات هیات بازرسی جبهه پایداری انقلاب اسلامی نیز افراد ذیل به ترتیب آراء به عنوان اعضای اصلی انتخاب شدند: ۱_ مهدی باقری  ۲_ مجید دوستعلی  ۳_ ابوالفضل عفت‌نژاد

همچنین جواد ملاحت‌جو و مهدی شکری که از فعالان سیاسی اجتماعی هستند نیز به عنوان اعضای علی البدل هیات بازرسی جبهه پایداری انتخاب شدند.

",politics,
556,"


به گزارش ایرنا، شماره جدید این هفته خط‌حزب‌الله، با اشاره به دروغ‌پردازی‌های متعدد رژیم‌صهیونیستی از جمله فرافکنی در مسئولیت حمله به بیمارستان المعمدانی و ادعاهای کذب متعدد برای توجیه حمله به بیمارستان شفا و همچنین ادعای سراسر کذب خبرگزاری رویترز در مورد محتوای دیدار آقای اسماعیل هنیه با رهبرانقلاب اسلامی، نقشه صهیونیست‌ها برای فریب افکار عمومی در جهت سرپوش گذاشتن بر روی جنایات خود علیه ملت مقتدر و مظلوم فلسطین را بررسی کرده است. 

«عظمت زنانه، روایت مجاهدانه»‌ عنوان مطلبی است که در آستانه سالروز ولادت حضرت‌ زینب (س) و روز پرستار، مروری بر صبر و استقامت و رسالت ایشان در جهاد تبیین بر اساس بیانات حضرت آیت‌الله خامنه‌ای داشته است‌.

شماره‌ این هفته خط‌حزب‌الله به روح‌ مطهر پرستاران و کادر درمان و نیروهای‌ امدادی شهید در غزه، تقدیم شده است.

",politics,
557,"
به گزارش گروه سیاسی ایرنا، محسن منصوری در گفت و گوی تلویزیونی در خصوص دستاوردهای سفر روز گذشته رئیس جمهور به استان چهارمحال و بختیاری توضیح داد: در دور دوم سفر دولت مردمی به این استان ۱۱ هزار میلیارد تومان به حوزه های عمرانی اختصاص داده شد.

وی تکمیل راه آهن اصفهان - شهرکرد را از دیگر مصوبات دور دوم سفر به این استان در حوزه زیر ساخت و اقتصادی اعلام کرد و اظهار داشت: به برکت سفر اول آیت‌الله رئیسی به این استان در مجموع ۱۳ همت مصوبه تصمیم گیری شده بود که تا امروز بیش از ۶ هزار و ۱۷۰ میلیارد تومان به استان پرداخت شده است.

معاون اجرایی رئیس جمهور ادامه داد: در حوزه آبرسانی، احداث سدها، تصویه خانه‌ها، خطوط انتقال آب و آبگیرها اقدامات جدی انجام و در این راستا مشکل آب شرب ۶۵ درصد از مردم استان حل و فصل شد.

منصوری بیان داشت: همچنین در حوزه مسکن بیش از ۴ هزار واحد نهضت ملی مسکن در چهار محال و بختیاری تحویل متقاضیان شد.

وی یادآورشد: در این سفر همچنین مقرر شد ۲ پتروشیمی در استان اجرایی و عملیاتی شود و به زودی عملیات اجرایی پتروشیمی بروجن و مراحل اخذ مجوز و اقدامات اجرایی پالایشگاه ۳۵هزار بشکه ‌ای نیز آغاز خواهد شد.

به گزارش ایرنا، آیت‌الله سید ابراهیم رئیسی روز پنجشنبه - ۲۵ آبان ماه - در قالب دور دوم سفر استانی به استان چهارمحال و بختیاری سفر کرد.

بهره‌برداری از ۱۵ طرح آبرسانی از جمله طرح انتقال آب و آبگیری سد باباحیدر شهرستان فارسان، طرح آبرسانی به نیمی از جمعیت چهارمحال و بختیاری از جمله برنامه‌هایی بود که با حضور رئیس جمهور در این استان انجام شد.

دیدار مردمی در مصلای امام خمینی(ره) شهرکرد، دیدار با نخبگان و نمایندگان عشایر و حضور در نشست مشترک شورای برنامه ریزی و سرمایه‌گذاری و فعالان اقتصادی از دیگر برنامه‌های رئیس جمهور در سفر دور دوم به استان بود.

آیت الله رئیسی در سفر به چهارمحال و بختیاری همچنین از دستاوردهای نخبگان و فناورانه در پارک علم و فناوری استان از نزدیک دیدن کرد و در نشست با نخبگان حضور یافت و با آنها به گفت و گو نشست.

همزمان با دور دوم سفر استانی رئیس‌جمهور طرح های مختلف زیرساختی در بخش راه و شهرسازی، واگذاری واحدهای طرح نهضت ملی مسکن ، بهداشت و درمان و برق‌رسانی نیز با حضور وزرا یا مسئولان وزارتخانه‌ها بهره‌برداری یا اجرایی شد.

همچنین تعدادی از وزرا به عنوان نماینده تام‌الاختیار رئیس‌جمهور به شهرستان‌های این استان سفر کردند و از نزدیک پیگیر مطالبات مردمی و مصوبات دور اول سفر بودند.

",politics,
558,"
به گزارش خبرنگار سیاسی ایرنا، حسین امیرعبداللهیان وزیر امور خارجه کشورمان سفری ۳ روزه به سوئیس و شهر ژنو داشت که با هدف مذاکره با مسئولان نهادهای حقوق بشری ذیل سازمان ملل متحد در راستای توقف حملات وحشیانه و کشتار بی رحمانه مردم، زنان، کودکان و غیر نظامیان غزه و همچنین آغاز فوری امدادرسانی به اهالی این منطقه از فلسطین اشغالی انجام شد.

وزیر امور خارجه کشورمان در اولین روز سفر و در نخستین گام، با مارتین گریفیتس معاون دبیر کل سازمان ملل متحد در اور بشردوستانه دیدار و گفت وگو داشت؛ جلسه ای که در آن رضا نجفی معاون امور حقوقی و بین‌الملل وزارت امور خارجه، ناصر کنعانی سخنگوی این وزارت خانه، مرضیه افخم مدیرکل امور زنان و حقوق بشر و اسماعیل بقایی هامانه مشاور وزیر امور خارجه نیز امیرعبداللهیان رئیس هیأت ایرانی مذاکره کننده را همراهی می کردند،

وزیر امور خارجه در پایان این نشست، گفت وگویی با نمیاندگان رسانه های ایرانی اعزامی به ژنو داشت که در آن بر توقف فوری حملات صهیونیست ها به غزه و بازگشایی مرزهای این منطقه خصوصا گذرگاه رفح با مصر برای انتقال سریع و گسترده کمک های انسانی به مردم و آسیب دیدگان تأکید کرد.

وی حملات صهیونیست‌ها به شهروندان غزه را انتقام‌جویانه خواند و گفت رژیم صهیونیسیتی هیچ شانسی برای پیروزی در جنگ اخیر غزه ندارد و صرفا هزینه‌های دولت آمریکا به عنوان بزرگترین حامی این رژیم و مسئول تداوم جنگ را افزایش می‌دهد.

معاون دبیرکل سازمان ملل: آنچه در غزه می گذرد، تراژدی است

امیرعبداللهیان در نشست با مقامات ارشد دفتر سازمان ملل متحد در ژنو، شهادت بیش از ۴ هزار و ۴۰۰ کودک و چند هزار زن فلسطینی را یادآور شده بود؛ به گفته وزیر امور خارجه کشورمان، معاون دبیرکل سازمان ملل در امور بشردوستانه نیز در این دیدار، وضعیت مردم غزه را نگران کننده و یک تراژدی دانسته و نسبت به کشته شدن غیر نظامیان در این منطقه، ابراز تأسف شدید کرده بود.

کپی برداری ذلیلانه صهیونیست ها برای خنثی کردن تلاش های دیپلماتیک امیرعبداللهیان

الی کوهن وزیر خارجه رژیم صهیونیستی پس از آنکه از سفر وزیر امور خارجه کشورمان به سوئیس مطلع می شود، وی نیز برای مذاکره با مسئولان سازمان ملل، خود را ژنو می رساند.

امیرعبداللهیان درباره این اقدام صهیونیست ها گفت: پس از آنکه مسئولان این رژیم از سفر بنده به سوئیس مطلع می شوند، وزیر خارجه رژیم جعلی اسرائیل خود را شتابان به ژنو می رساند و برای مظلوم نمایی، خانواده های تعدادی از اسرای اسرائیلی را نیز با هم خود همراه می آورد. این در حالی است که بیش از ۶ هزار اسیر فلسطینی شامل تعداد زیادی زن و کودک در زندان های رژیم اشغالگر هستند.

وی ادامه داد: ما ۳ هفته قبل دیداری با رهبر سیاسی حماس در دوحه قطر داشتیم، آقای هنیه موافقت خود را برای آزادی فوری غیرنظامیانی که نزد حماس هستند اعلام کرد اما در گفت‌وگوها، تبادل پیام‌ها و تلاش‌هایی که برای توقف جنگ در منطقه جریان دارد، طرف اسرائیلی تا کنون شرایطی را که به آزادی این اسرا و غیرنظامیانی که در غزه هستند، سرعت ببخشد را نه تنها نپذیرفته، بلکه برعکس این رژیم تلاش دارد که به این بهانه جنگ، کشتار و نسل کشی در غزه را ادامه دهد.

امیرعبداللهیان خطاب به فعالان امور بشردوستانه: تا کنون ۱۴ هزار و ۵۰۰ نفر در غزه کشته شده اند

یکی دیگر از دیدارهای مهم وزیر امور خارجه در ژنو، جلسه پرسش و پاسخ با حضور بیش از ۱۵ نفر بود که در آن سفرای برخی کشورها، استادان دانشگاه، نهادهای مذهبی، نهادهای بشردوستانه و ... حضور داشتند که وزیر امور خارجه کشورمان به صراحت مواضع جمهوری اسلامی ایران در قبال جنگ عزه و حمایت از مردم این منطقه را بیان کرد.

امیرعبداللهیان در این نشست خطاب به فعالان حقوق بشر اظهار داشت: به موجب پروتکل شماره یک ۱۹۷۷ نبرد مسلحانه مردمان تحت اشغال خارجی یا مردمان تحت سلطه آپارتاید برای کسب حق تعیین سرنوشت به مثابه منازعه مسلحانه بین المللی مشمول قواعد و اصول حقوق جنگ شده است. از این منظر مقاومت فلسطین یک حرکت آزادی‌بخش و مشروع است نه گروه تروریستی؛ نکته دیگر اینکه هیچ منطق و مبنایی برای حق دفاع مشروع قائل شدن برای رژیم اشغالگر وجود ندارد.

وی ادامه داد: تاکنون ۱۱ هزار و ۵۰۰ نفر به اضافه ۳ هزار نفری که زیر آوارند، (در مجموع ۱۴ هزار و ۵۰۰ نفر) کشته شده اند که نزدیک به ۱۵ درصد از آنها کودک و زن هستند. ۴ برابر این تعداد مجروح شده اند. این آمار هر لحظه در حال افزایش است، در حالی که بیمارستان ها و پرسنل پزشکی که باید به مجروحان و بیماران کمک رسانی کنند خود هدف اصلی حملات هستند.

کمیسر عالی حقوق بشر سازمان ملل: شرایط انسانی در غزه، نگران‌کننده است

امیرعبداللهیان در ادامه دیداری با با «فولکر تورک» کمیسر عالی حقوق بشر سازمان ملل در ژنو داشت.

وزیر امور خارجه کشورمان با تقدیر از سفر اخیر آقای ولکر تورک به منطقه و بازدیدش از مرز رفح، گفت هدف از سفر من به ژنو و این گفتگوها، بررسی راه های پایان بخشیدن به تراژدی انسانی در غزه است. در حال حاضر علاوه بر حمله به مناطق مسکونی غزه، حمله به بیمارستان‌ها نیز در اولویت رژیم صهیونیستی قرار دارد و شورای امنیت سازمان ملل نیز در سایه نفوذ برخی اعضا در حمایت از رژیم صهیونیستی، نتوانست به نقش خود در توقف جنگ و پایان بخشیدن به این تراژدی عمل کند.

وی با تاکید بر اهمیت نقش کمسیر عالی حقوق بشر در کمک به پایان دادن به تراژدی جاری در غزه و با اشاره به ناتوانی شورای امنیت در ایفای نقش خود، پیشنهاد کرد شورای حقوق بشر جلسه فوق العاده ای را برای گفتگو و تبادل نظر کشورهای عضو سازمان ملل برای کمک به یافتن یک راه‌حل برگزار کند. وی همچنین پیشنهاد کرد شورای حقوق بشر تیمی از متخصصان را تشکیل دهد تا آنچه را که رژیم صهیونیستی در غزه انجام داده و می دهد، مستندسازی کنند.

آقای ولکر تورک کمیسر عالی حقوق بشر سازمان ملل نیز با اشاره به سفر اخیر خود به منطقه و مرز رفح، شرایط انسانی در غزه و حتی کرانه غربی را بسیار نگران کننده توصیف کرد و با تبیین تلاش های خود و دبیرکل سازمان ملل در جهت کمک به خروج از وضعیت جاری گفت: روشن است که اقدام برای توقف جنگ بسیار ضروری است. ما باید حداکثر تلاش را داشته باشیم تا راه حلی برای این شرایط پیچیده و اسفناک بیابیم و مانع گسترده شدن جنگ و پیچیده تر شدن شرایط شویم.

مسئول ارشد صلیب سرخ جهانی: ایران صلیب سرخ را در انجام وظایف بشردوستانه‌اش کمک کند

دیدار دیگر امیرعبداللهیان در ژنو، با خانم «میریانا اسپولیاریک ایگر» رئیس کمیته بین الملل صلیب سرخ جهانی بود.

وی در این دیدار یادآور شد: حماس حسن‌نیت خود را در خصوص موضوع اسرای غیرنظامی نشان داده و آماده تبادل اسرای غیرنظامی است، اما رژیم صهیونیستی با زمان بازی می‌کند و وزیر خارجه این رژیم با آوردن خانواده‌های برخی اسرای اسرائیلی به ژنو، در حال مظلوم‌نمایی است.

امیرعبداللهیان صلیب سرخ بین‌المللی را در منازعات، بخشی از راه حل دانست و افزود: صلیب سرخ بین‌المللی با ظرفیت‌های خود می‌تواند در زمینه اسرا، کمک رسانی به غزه و سایر موضوعات انسان‌دوستانه در این منطقه از فلسطین اشغالی نقش مؤثری ایفا کند.

رئیس کمیته بین‌الملل صلیب سرخ جهانی نیز در این نشست با پیچیده دانستن اوضاع غزه، خواستار کمک ایران و سایر کشورها به موفقیت انجام وظایف انسان‌دوستانه صلیب سرخ شد و افزود: ما با درک حساسیت اوضاع، حداکثر تلاش خود را برای کاهش آلام انسان‌ها به کار خواهیم بست.

نماینده ویژه دبیرکل سازمان ملل در سوریه: تلاش ها برای ثبات در سوریه ادامه دارد

وزیر امور خارجه عصر چهارشنبه دیداری نیز با «گیر پدرسون» نماینده ویژه دبیرکل سازمان ملل در امور سوریه داشت.

وی بر تداوم کمک جمهوری‌ اسلامی ایران به مأموریت نماینده ویژه دبیرکل برای کمک به حل مشکلات سوریه و لزوم حمایت از دولت سوریه در تداوم مبارزه با تروریسم تأکید و اظهار کرد: وضعیت سوریه به دلیل دخالت‌های آمریکا پیچیده شده و ده‌ها گروه تروریستی تحت تاثیر این مداخلات، همچنان امنیت سوریه را تهدید می کنند؛ تحریم‌های اقتصادی تحمیل شده توسط آمریکا بر سوریه، اقدامی علیه ملت سوریه است؛ از شما و همچنین آقای گریفیتس می خواهیم برای رفع تحریم‌های اقتصادی علیه سوریه تلاش کنید.

پدرسون نیز اقدامات و برنامه‌های خود در راستای کمک به حل بحران سوریه را تشریح و دیدگاه‌های خود را در خصوص ادامه روند سیاسی این کشور و کمیته قانون اساسی تبیین کرد؛ وی تأکید کرد تلاش خواهد کرد تنش‌ها در سوریه کاهش یابد و ابراز امیدواری کرد تا تحولات جاری در فلسطین بر اوضاع سوریه تاثیر منفی نگذارد.

مصاحبه وزیر امور خارجه با شبکه تلویزیونی سی بی اس آمریکا

حسین امیرعبداللهیان چهارشنبه مصاحبه‌ای با شبکه تلویزیونی سی‌بی‌اس آمریکا داشت و با اشاره به درگیری‌های جاری بین رژیم صهیونیستی و حماس اعلام کرد: ما واقعاً نمی‌خواستیم این بحران گسترش یابد؛ اما ایالات متحده با حمایت از اسرائیل جنگ در غزه را تشدید کرده است.

وی ادامه داد: ما واقعاً نمی‌خواستیم این بحران گسترش یابد؛ اما ایالات متحده با حمایت از اسرائیل جنگ در غزه را تشدید کرده است.

دیدار با وزیر خارجه فرانسه

وزیر امور خارجه کشورمان در آخرین روز سفر به ژنو، دیداری با خانم کاترین کولونا وزیر خارجه فرانسه با موضوع پیگیری توقف حملات صهیونیست ها به غزه و پایان دادن به کشتار کودکان و زنان و غیر نظامیان فلسطینی داشت.

در این دیدار علاوه بر اینکه در خصوص تحولات جاری در غزه تبادل نظر شد، طرفین به بیان دیدگاه‌های خود در خصوص ابعاد بحران و راه‌های پایان دادن به آن‌ پرداختند.

از دیگر مذاکرات صورت گرفته در این دیدار، برخی موضوعات کنسولی و تبادل نظر درباره موضوعات دوجانبه بود که در آن طرفین بر استمرار رایزنی‌های مشترک در سطوح مختلف توافق کردند.

امیرعبداللهیان: همه طرف‌های مذاکره در این سفر، از وضعیت اسفناک انسانی در غزه متأثر بودند

وزیر امور خارجه پنج شنبه شب در پایان سفر ۳ روزه به ژنو در جمع خبرنگاران حاضر شد و به مرور برنامه‌های خود در این چند روز پرداخت و گفت: در سفر به ژنو با معاون بشردوستانه دبیرکل سازمان ملل و همچنین با دبیر کمیته بین الملل صلیب سرخ جهانی و کمیساریای حقوق بشر گفت‌وگوهایی مهم و همچنین برای فاصله گرفتن از وضعیت نسل کشی در غزه بررسی‌هایی داشتیم. همه طرف ها از اقدامات و جنایات صهیونیست ها که در ۴۰ روز گذشته در غزه و کرانه باختری مرتکب شده اند، متأثر بودند.

وی ادامه داد: با حضور حدود ۲۰ سازمان و موسسه بین المللی بشردوستانه نشست بسته ای برگزار شد همه اتفاق نظر داشتند که فجایعی که این ایام در غزه رخ می دهد در تعارض با حقوق بین الملل است؛ کشتار جمعی نسل کشی و جنایات جنگی در غزه غیر قابل اغماض است؛ همچنین اتفاق نظر داشتیم که باید سریعا این جنایات علیه غیر نظامیان در غزه متوقف و مرز رفح بازگشایی و کمک های گسترده انسانی وارد غزه شود؛ موضوع کوچ اجباری فلسطینیان به اردن یا مصر که یک مسأله نگران کننده برای جامعه جهانی است، مورد توجه قرار گرفت.

وزیر امور خارجه افزود: درخواست ما از مقامات بین‌المللی سازمان ملل و صلیب سرخ حهانی و سازمان های بشردوستانه این بود که باید از حالت انفعال خارج شد و اقدامات جدی و اساسی آنها را جهانیان شاهد باشند.

وی با بیان اینکه گفتگوهایی صریح، روشن و مهم با خانم کاترین کولونا وزیر خارجه فرانسه در ژنو داشتیم گفت: دراین جلسه به خوبی روشن کردیم که شما نمی توانید در کنار آمریکا فقط از اقدام حماس سخن بگویید؛ حماس از نظر ما یک جریان و حرکت فلسطینی آزادی بخش در برابر اشغالگری است؛ ما کشتار زنان و کودکان را در هر جای جهان همواره محکوم کرده ایم اما سکوت آمریکا و برخی کشورهای غربی نسبت به کشتار بیش از ۴ هزار و ۴۰۰ کودک و چند هزار زن که معنایی جز نسل کشی در فسلطین ندارد، قابل تحمل نیست.

به گفته امیرعبداللهیان، ما و خانم کولونا اتفاق نظر داشتیم که دامنه جنگ نباید ادامه پیدا کند و بایستی بر ابتکارات سیاسی که برای توقف جنایات جنگی، تبادل اسرا و ارسال کمک های انسان دوستانه تمرکز دارد، همه طرف ها اهتمام و جدیت لازم را به خرج دهند؛ ضمن اینکه هشدار دادیم که در صورت تداوم این وضعیت، هر احتمالی از جمله گسترش بیشتر دامنه جنگ متصور است.

",politics,
559,"
به گزارش خبرنگار ایرنا، حجت‌الاسلام احمد صالحی در سخنرانی پیش از خطبه‌های این هفته نماز جمعه شهرکرد افزود: افزون بر این همچنین ۱۳ هزار و ۳۸۹ درخواست مردم در قالب دیدارهای چهره به چهره در چهارمحال و بختیاری به ثبت رسیده است.

وی اضافه کرد: هر چند دور دوم سفر رییس جمهور به چهارمحال و بختیاری به پایان رسید اما خدمت همچنان ادامه دارد و میزهای خدمت تا ساعت ۱۸ روز جمعه در استان برای دریافت تماس‌ها و شنیدن مسائل و مشکلات مردم برپا است.

رییس مرکز ارتباطات مردمی ریاست جمهوری گفت: در گذشته وقتی رییس جمهور وارد استانی می‌شد مردم باید می‌دویدند تا نامه درخواست خود را به رییس جمهور بدهند اما امروز با هدف تکریم مردم این درخواست‌ها در ستاد پاسخگویی که در زمان حاضر در چهارمحال و بختیاری با حضور ۶۰۰ نفر نیرو در ۲ نوبت کاری فعال است ثبت و تحویل می‌شود.

وی یادآور شد: همچنین در مرکز بازرسی ارتباطات مردمی ۳۵ موضوع مهم استان که قبل از سفر استانی شناسایی و برای برطرف کردن مشکلات مربوط به این موضوع‌ها به وزارتخانه‌های مرتبط ارجاع داده شده است و مواردی که در کارگروه دستگاه‌های اجرایی حل نشده در کارگروه بین دستگاهی پیگیری می‌شود.

صالحی آزاد کردن ۱۷۲ زندانی و تامین صدها جهیزیه برای زوج‌های جوان را از دیگر برنامه‌های مرکز ارتباطات مردمی رییس جمهور در استان چهارمحال و بختیاری اعلام کرد.

وی تشکیل ستاد استان‌های زاگرس‌نشین که همواره در کنار نظام و انقلاب هستند با محوریت معاونت اجرایی و تخصیص اعتبار برای سرعت‌بخشی در روند احداث راه آهن به عنوان یکی از مطالبه‌ها و آرزوهای دیرینه مردم چهارمحال و بختیاری را از جمله دیگر دستاوردهای سفر دور دوم رییس جمهور به این استان عنوان کرد.

صالحی با تاکید بر تبیین خدمات دولت گفت: هر آن کسی که در دولت مردمی لباس خدمت بر تن کرده در نگاه رییس جمهور، خادم مردم تلقی می‌شود و باید عزم خود را برای خدمت به مردم جزم کند.

وی تاکید کرد: امید می‌رود با روحیه جهادی مسوولان و حمایت نماینده ولی‌فقیه در استان و امام جمعه شهرکرد شاهد روزهای شیرین برطرف شدن مشکلات به جامانده از دوره‌های گذشته باشیم و مشکلات معیشتی و اقتصادی مردم به کمترین میزان خود برسد.

صالحی به نیابت از رییس جمهور از حضور انقلابی مردم چهارمحال و بختیاری در آیین استقبال از خادمان خود در روز گذشته که در جایگاه تقدیر از نظام و بیعت با رهبر معظم انقلاب بود تقدیر کرد.

وی اضافه کرد: از بانوان، جوانان، ایثارگران و فرزندان این مرز و بوم به دلیل این حضور حماسی قدرشناسی می‌شود و امید می‌رود در قامت خادمی و نوکری شما مردم عزیز بتوانیم وظیفه خود را برای خدمت رسانی به مردم ادا کنیم.

به گزارش ایرنا، رییس‌ جمهور و تعدادی از وزیران هیات دولت رور پنجشنبه ۲۵ آبان در قالب دور دوم سفرهای استانی به چهارمحال و بختیاری سفر کرده بودند.

",politics,
560,"
به گزارش خبرنگار ایرنا، حجت الاسلام محمد جواد باقری ارومی در خطبه های نماز جمعه این هفته آستارا در ادامه مباحث تربیتی به تشریح قوه غضب و خشم در انسان به عنوان یک صفت رذیله و غریزه حیوانی در انسان نام برد که اگر مورد کنترل قرار نگیرد عواقب و تبعات بسیار بدی برای سعادت انسان دارد.

خطیب جمعه آستارا با تبریک ولادت حضرت زینب(س) و روز پرستار، پرستاری را یکی از بزرگترین مصادیق خدمت صادقانه به مردم دانست و افزود: این قشر زحمتکش و فداکار با ایثار و از خودگذشتگی زمینه سلامت و آرامش مردم را فراهم می کنند.

حجت الاسلام باقری ارومی همچنین با گرامیداشت فرا رسیدن هفته بسیج، ریشه و مبنای بسیج را یک عقیده و ایمان پاک الهی دانست که بر اساس تعالیم توحیدی با تربیت انسان های مؤمن زمینه را برای خدمت به هم‌نوعان و مبارزه با ظالمان فراهم می کند.

وی با اشاره به کارکرد بسیج و نقش بی بدیل آن در حوزه های مختلف انقلاب اسلامی، اظهارداشت: امروز بسیج و بسیجیان جان بر کف در همه عرصه ها و میادین انقلاب اسلامی حرفی برای گفتن دارند و با کسب علم و، دانش و تربیت نفس و اقدامات جهادی بازوی توانمند انقلاب و رهبری هستند.

امام جمعه آستارا در ادامه به مسأله فلسطین و ادامه جنایت های رژیم صهیونیستی در کشتار بی رحمانه مردم غزه، به خصوص زنان و کودکان بی دفاع پرداخت و بیان کرد: کشورهای غربی مدعی حقوق بشر چشم خود را به روی این جنایتها بسته اند و با آتش بس کوتاه مدت برای رساندن دارو و سوخت به بیمارستان های غزه نیز مخالفت کرده اند.

وی خاطرنشان کرد: ترس آنها از این است که با پذیرش آتش بس از سوی رژیم صهیونیستی و طولانی شدن زمان جنگ بازنده این میدان باشند.

حجت الاسلام باقری ارومی خطاب به آنها، گفت: امروز موشک های حشدالشعبی عراق و انصارالله یمن تا بندر ایلات رسیده است و به زودی جبهه مقاومت برای همیشه جهان را از شر اسرائیل خلاص خواهد کرد.

وی در بخشی دیگر از سخنان خود با اشاره به ابلاغ سیاست های توسعه دریا محور توسط رهبر معظم انقلاب به قوای سه گانه بر اهمیت بهره جویی از این نعمت خدادادی و ضرورت توسعه صنایع دریایی و زمینه سازی برای مشارکت سرمایه گذاران داخلی و خارجی در حوزه اسکله آستارا تأکید و تصریح کرد: متأسفانه آن گونه که شایسته است حمایت های لازم از تنها اسکله شهرستان آستارا به عنوان تنها شهرستان مرزی گیلان و منطقه شمال کشور صورت نگرفته است.

امام جمعه آستارا ضمن قدردانی از بازدید مقامات عالی استان از وضعیت گمرک آستارا با اشاره به اوج گیری صادرات به خصوص دز محصولات باغی و کشاورزی و افزایش مجدد ترافیک تریلرهای ترانزیتی در پایانه و سطح شهر، ادامه داد: باید با برنامه ریزی دقیق و ایجاد توازن در تعداد ورودی و خروجی های پل مرزی، مانع ایجاد ترافیک و بروز مشکلات متعدد برای شهروندان شد.

وی تاکید کرد: مناسب سازی فضای داخلی گمرک و تکمیل پروژه های نیمه تمام، تسریع در روند ورود و خروج تریلرها، برخورد مناسب با رانندگان و مراجعه کنندگان و پرهیز از هر گونه تخلف به خصوص دریافت رشوه مطالبات مهمی است که بارها توسط رانندگان و نمایندگان شرکت های بازرگانی داخلی و خارجی مطرح شده که باید به خوبی انجام شود.

",politics,
561,"
به گزارش ایرنا، حجت‌الاسلام والمسلمین سید سعید حسینی در خطبه‌های نماز جمعه این هفته کاشان که در مصلای بقیه‌الله‌الاعظم (عج) این شهر اقامه شد افزود: هیات های اجرایی و نظارت باید داوطلب انتخابات را به لحاظ صلاحیت های قانونی بررسی کنند،معظم له تاکید کردند که همه باید برای مشارکت حداکثری مردم در انتخابات کمک کنیم.

وی اظهار کرد: در حال حاضر محاسبات آماری مشارکت ۴۰ درصدی در انتخابات آینده را نشان می دهد و ما امیدواریم از همه ظرفیت ها برای تحقق این مهم،ازجمله شرکت افراد با سلیقه های مختلف سیاسی با این شرط که اصول نظام مقدس جمهوری اسلامی را قبول داشته و شرایط قانونی را احراز کرده باشند ، وارد کارزار انتخابات شوند تا تاکید معظم له برای مشارکت حداکثری محقق شود.

امام جمعه کاشان بیان کرد: میلاد حضرت زینب کبری(س) از مناسبت های هفته است،پیامبر اسلام(ص) در خصوص نامگذاری ایشان از خداوند وحی گرفت و جبرئیل به ایشان نازل شد و از پیامبر(ص) خواسته شد که نام کودک را زینب بگذارید،میلاد این بانوی بزرگوار روز پرستار نامگذاری شده و مقام معظم رهبری فرمودند پرستار انسان مهربانی است که با اخلاق خود سلامت بیمار را به او هدیه می دهد.

حجت الاسلام حسینی گفت: خباثت دشمن در قضیه غزه محرز است،در این مدت آمریکایی ها با رژیم غاصب صهیونیستی هر روز بین ۲۵۰ تا ۳۵۰ میلیون دلار هزینه جنگ کرده اند، این مبلغ یعنی ۱۵ هزار میلیارد تومان در روز توسط استکبار به اسرائیل کمک می شود،همه ما باید به غزه کمک کنیم.

وی افزود:رژیم غاصب صهیونیستی بیش از ۱۴ هزار نفر از ملت مظلوم فلسطین را به شهادت رسانده،سه هزار شهید هنوز زیر آوار هستند و ۴۰ درصد خانه های شمال غزه تخریب شد،هدف رژیم غاصب صهیونیستی از این حملات این است که حتی دولت دست نشانده محمودعباس را هم نابود کند و مردم غزه در اردن و مصر حکومت تشکیل دهند و همه فلسطین در اختیار رژیم غاصب قرار گیرد.

وی اظهار کرد: ۷۶ ژنرال اسرائیل در محاصره جبهه مقاومت است،آمریکا در این مدت به این نتیجه رسیده که جمهوری اسلامی واسطه شود تا حماس آتش بس را بپذیرد،در صحنه بین الملل تجعات میلیونی در انگلستان و نیویورک رخ داد و وزیر کشور آنها این جمعیت میلیونی را تروریست خطاب کرد و همان شب مجبور به استعفا شد.

وی در بخش دیگری از سخنانش گفت: حضرت علی(ع) در حکمت ۳۸ نهج البلاغه و در جلسه سوم آن می فرمایند گرامی ترین نسب خانوادگی خوش اخلاقی است،تواضع از مصداق های خوش اخلاقی است،طرح ولایت از آیت الله مصباح یزدی است،ایشان در جلسه ای که دانشجویان را به طرح ولایت بودند،آیت الله جوادی آملی را به عنوان سخنران دعوت کردند،آیت الله مصباح با تواضع مقابل آیت الله جوادی آملی اقدام به بوسیدن دست ایشان کرد و این اقدام متواضعانه از هر درس اخلاقی برای دانشجویان آموزنده تر است.



",politics,
562,"
به گزارش خبرنگار گروه سیاسی ایرنا، سعدالله زارعی در سخنرانی پیش از خطبه های نماز جمعه این هفته تهران اظهار داشت: با گذشت بیش از ۶ هفته از جنگ سرنوشت ساز غزه ما شاهد ۲ صحنه هستیم، یکی حقایقی است که درباره استقامت مردم مظلوم غزه وجود دارد و یک صحنه جنایت های رژیم صهیونیستی است.

وی با بیان اینکه آنچه درباره این جنگ می توان جمع بندی کرد این است که هم صهیونیست ها و هم غربی ها از روند جنگ نگران هستند و این نشان می دهد روند جنگ در مسیر تحقق اهداف آنها نیست.

کارشناس ارشد غرب آسیا ادامه داد: چهارشنبه گذشته روزنامه بلومبرگ نوشت که کاخ سفید دارد به طور فراینده ای از جنگ علیه حماس ناامید می شود و تلاش می کند به درگیری سر وشکل دهد و نیویورک تایمز هم به قلم توماس فریدمن نوشت که ما نباید اسیر استراتژی نتانیاهو شویم چرا که ممکن است همه را سرنگون کند. اینکه بایدن می خواهد به نبرد سر و شکل دهد به این معنی است که فرماندهی نظامی صحنه دچار بحران و مشکل است.

زارعی با اشاره به اینکه نگرانی غربی ها به این خاطر است که مقاومت فلسطینی ها بنیان تمام دولت هایی که به آمریکا وابسته هستند را از بین خواهد برد، تصریح کرد: نتانیاهو دوشنبه در گفت وگو با فاکس نیوز حساسیت وضعیت را با این بیان می گوید که باید برای حفاظت از اسرائیل پیروز شویم و این نبردی است که هیچ جایگزینی جز پیروزی ندارد.

غرب در میان نسل‌های آینده کشورهای اسلامی جایگاهی ندارد

این استاد دانشگاه تاکید کرد: نتانیاهو با این سخنان به غربی ها یادآوری می کند فقط اسرائیل از بین نمی رود بلکه تمام بنیان های غربی ها در خاورمیانه دچار بحران های اساسی خواهد شد.

به گفته این کارشناس ارشد منطقه غرب آسیا، سی ان ان اخیرا گزارش داده است که برخی از سفارتخانه های غربی در کشورهای اسلامی ارزیابی کرده اند که موقعیت غرب در کشورهای اسلامی متزلزل شده است و غرب در میان نسل های آینده کشورهای اسلامی جایگاهی نخواهد داشت. این مساله تاثیر شکست اسرائیل در جنگ غزه را به خوبی بیان می کند.

وی  با طرح این سوال اساسی که سرنوشت این جنگ را چه موضوعی تعیین خواهد کرد؟ افزود: سرنوشت این جنگ را تاب آوری تعیین خواهد کرد و کسی که برابر شدائد مقاومت کند و استقامت داشته باشد، پیروز است.

زراعی گفت: استقامت مردم غزه در زیر بمباران ها و انسان هایی که در اوج مظلومیت و معنویت قرار دارند تعیین کننده این جنگ است. اینکه مردم غزه آنجا را ترک نکردند را باید کنار راهپیمایی اسرائیلی ها گذاشت که در مقابل دفتر نتانیاهو تحصن کردند، این موضوع نشان می دهد در کجا استقامت است و در کجا وارفتگی است.

وی با برشمردن یک گزاره مهم دیگر در تعیین سرنوشت جنگ گفت: در صحنه بین الملل، نتانیاهو یک قاتل است و حتی در سرزمین های اشغالی متهم است اما رهبران حماس و جهاد در میان مردم خود به عنوان قهرمان شناخته می شوند.

این کارشناس غرب آسیا ادامه داد: نوع جنگیدن نیز در استقامت و تعیین سرنوشت جنگ موثر است. ده ها هزار رزمنده ای که با انواع سلاح ها در زیرزمین هستند که در وقت معین خارج شده و به اسرائیل ضربه می زنند و در برابر اشغالگران قرار دارند. کسی که به آسانی دیده شود آسیب پذیری اش بیشتر است تا کسی که مخفیانه می جنگد.

حق و باطل بودن در استقامت، دیگر موضوعی بود که زارعی به آن اشاره کرد و گفت: آنکه حق است از خانه، سرزمین و شرف خود دفاع می کند و به طور قطع متجاوزی که با قتل کودکان و هدف قرار دادن بیمارستان به دنبال اثبات قدرت خود است، هیچ توفیقی نخواهد داشت.

وی با بیان اینکه در این صحنه ها مشخص است که استقامت با طرف فلسطینی است، تصریح کرد: غربی ها هنوز منتظرند که شاید اسرائیلی ها به یک پیروزی برسند تا در میز مذاکره آن را به یک پیروزی سیاسی تبدیل کنند اما از سال ۲۰۰۰، غربی ها ۱۳ جنگ در منطقه به راه انداختند و مشخص است که در ۱۲ جنگ قبلی نتیجه ای در برابر مقاومت نگرفتند.

اگر جنگ متوقف شود رژیم صهیونیستی با صورت حسابی از کشتار روبرو است

زارعی ادامه داد: جنگ غزه در بین این ۱۲ جنگ تا نبرد سیف القدس در عداد جنگ های متوسطی است که جبهه مقاومت با آن روبرو است، این جنگ از جنگ سوریه ضعیف تر است و جبهه مقاومت در جبهه ای وسیع تر در برابر غربی ها پیروز شد و از جنگ ۳۳ روزه شدیدتر نیست.

این استاد دانشگاه با اشاره به اینکه اسرائیل و آمریکا از پایان دادن به جنگ وحشت دارند چرا که می دانند اگر جنگ امروز متوقف شود مقاومت پیروز است، بیان کرد: اگر جنگ متوقف شود اسرائیل با یک صورت حسابی از کشتار روبرو است که مایه خجالت صهیونیست ها در کشتار کودکان و مردم غزه است و اگر جنگ پایان یابد در منطقه ای که معادله عادی سازی پیگیری می شود صحنه به نفع فلسطین رقم خواهد خورد و افکار عمومی جهان هم با فلسطینی هاست به همین خاطر غربی ها به پایان جنگ تن نمی دهند.

زارعی در پایان بخش هایی از نامه فرماندهان مقاومت فلسطینی را قرائت کرد که در آن آمده است: ما اعتقادی می جنگیم و امید به نصرت خدا داریم ما چیزی نداریم که از دست بدهیم بالاترین سرمایه ما جان ما است که آن را تقدیم خواهیم کرد.

در بخش دیگری از این نامه آمده است: همراهی مردم غزه با مقاومت بسیار مافوق تصور ما بوده است. اسرائیل قبلا در برابر یک کشته، ۱۰ کشته از ما می گرفت اما امروز دربرابر یک شهید، ۱۰ کشته می دهد.



",politics,
563,"
به گزارش خبرنگار گروه سیاسی ایرنا، حجت‌الاسلام والمسلمین سید محمدحسن ابوترابی‌فرد در خطبه‌های این هفته نماز جمعه تهران که در دانشگاه تهران برگزار شد، با بیان اینکه رهبر انقلاب در دیدارهای خود با اعضای شورای نگهبان به مقوله انتخابات و ضرورت فراهم کردن مشارکت پرشور مردم در انتخابات اشاره کردند، اظهار داشت: رهبری در آغاز سال جاری بر ۴ راهبرد امنیت، سلامت، رقابت و مشارکت در انتخابات تاکید کردند.

وی اضافه کرد: مشارکت در انتخابات نماد اراده ملت برای تعیین سرنوشت جمعی و سیاسی خود است و مشارکت سیاسی شهروندان، گروه ها و احزاب نقش تعیین کننده ای در تحکیم پیوند دولت و ملت، همچنین گردش نخبگان و جابجایی قدرت ایفا می کند و مهمترین ابزار تجلی اراده و حاکمیت ملت است.

حجت الاسلام ابوترابی فرد افزود: با نگاه به این مهم و تاکیدات رهبری به اعضای شورای نگهبان، باید گفت که رقابت پیش نیاز مشارکت پرشور مردم در انتخابات است.

امام جمعه موقت تهران تصریح کرد: امید است با برنامه ریزی های لازم شاهد حضور اقتدارآفرین مردم در انتخابات پیش رو باشیم.

رژیم صهیونیستی یکی از مولفه‌های بحران‌زا در خاورمیانه و جهان اسلام است

وی در ادامه با اشاره به گذشت ۶ هفته از جنگ غزه به ریشه های اشغالگری رژیم صهیونیستی پرداخت و گفت: بیش از ۴۰ روز از مقاومت اقتدار آفرین مردم غزه می‌گذرد. فلسطین پاره تن اسلام و غزه پاره تن فلسطین است. خدای بزرگ، امام موسی صدر را در جایگاهی که زیبنده اوست مقرب دارد، این مرد تحول آفرین فرمود که «ما اسرائیل را شر مطلق می‌دانیم».

خطیب نماز جمعه تهران بیان کرد: بر اساس پروژه انگلیسی و اعلامیه غیرقانونی، بالفور زمینه تاسیس این ژیم منفور فراهم شد و  با حمایت های آمریکا در سال ۱۹۴۸ تولد نامشروع آن انجام گرفت.

حجت الاسلام ابوترابی فرد با بیان اینکه این رژیم در ۷۰ سال گذشته با کشتار و قتل عام مسلمانان و مسیحیان و اشغال و تجاوز، سرزمین فلسطین را تصرف کرد و تا امروز حیات ننگین، متزلزل و عنکبوتی اش ادامه داشته است، گفت: رژیم اشغالگر صهیونیستی یکی از مولفه های بحران زا در منطقه خاورمیانه، جهان اسلام و جامعه جهانی بوده است.

وی تصریح کرد: با پیروزی شگفت انگیز مجاهدان فلسطینی در عملیات طوفان الاقصی، هیمنه نظامی و امنیتی این رژیم جعلی فروپاشید و اسرائیل به معنای واقعی کلمه گرفتار مرگ مغزی شد.

امام جمعه موقت تهران ادامه داد: شکست مفتضحانه لشکر ۱۴۳ و کشته شدن فرمانده این لشکر ظرف چند ساعت در طوفان الاقصی نشانه فروپاشی سیستم اطلاعاتی، امنیتی و نظامی رژیم صهیونیستی است.

حجت الاسلام ابوترابی فرد با تاکید بر اینکه عملیات طوفان الاقصی دکترین نظامی بن گوریون (اولین نخست وزیر رژیم صهیونیستی) که راهبرد این رژیم بر آن استوار بود را فروریخت، اظهار داشت: ۳  اصل شکست ناپذیری و تفوق نظامی، اشراف اطلاعاتی و انتقال نقطه نبرد به قلمرو دشمن و خارج از محدوده سرزمین های اشغالی در طوفان الاقصی از بین رفت.

وی ادامه داد: قهرمان های غزه نشان دادند که این رژیم حتی از کمترین توان نظامی و دفاعی هم در برابر ۲ هزار مجاهد فلسطینی برخوردار نیست، به طوری که مجاهدان فلسطینی ۴۰ کیلومتر در سرزمین های اشغالی در سال ۱۹۴۸ نفوذ و تمام سیستم امنیتی رژیم صهیونیستی را فلج کرده و اشراف اطلاعاتی آنها را به سخره گرفتند.

حجت الاسلام ابوترابی فرد خاطرنشان کرد: طی ۴۰ سال گذشته رژیم صهیونیستی در تمام عملیات نظامی خود در برابر محور مقاومت بدون استثنا در وضعیت شکست قرار گرفته است.

عملیات طوفان الاقصی از ارکان متزلزل خانه عنکبوتی صهیونیست‌ها پرده‌برداری کرد

وی افزود: عملیات اقتدارآفرین طوفان الاقصی از ارکان متزلزل خانه عنکبوتی صهیونیست ها در برابر دیدگان جهان پرده برداری کرد و اقتدار علمی، راهبرد نظامی، اشراف امنیتی، دانش و فناوری و قدرت میدانی حماس و نیروهای مقاومت را به نمایش گذاشت.

امام جمعه موقت تهران با اشاره به اینکه ۶ هفته از تهاجم گسترده دنیای غرب بر غزه مظلوم می گذرد، بیان کرد: این تهاجم دهشتناک، نقاب از چهره سیاه و هیولایی رژیم و متحدانش برداشت. 

حجت الاسلام ابوترابی فرد تصریح کرد: در ساعاتی که کودکان و زنان و شهروندان مظلوم اما مقتدر غزه زیر بمب های فسفری و موشک های صهیونیست ها قرار دارند این موشک ها در واقع از واشنگتن شلیک می شود و قبل از آنکه بنیان های غزه را هدف قرار دهد، ارکان اقتدار رژیم را هدف گرفته است.

وی افزود: در همین روزها حدود ۷۰ هزار تن تسلیحات نظامی با کشتی های آمریکایی در اختیار صهیونیست ها قرار گرفته است.

خطیب نماز جمعه تهران با تاکید بر اینکه جهان آموخت ملتی با دست های تهی ولی با ایمان و سلحشوری مقاومت در محاصره آب، غذا و دارو و ناجوانمردانه ترین شبیخون ها، سیطره بمب ها بر اراده ها را پایان داد و ثابت کرد که خون بر شمشیر پیروز است، اظهار کرد: جهان شاهد مردان و زنان مقاومی است که زیر آتش دهشتناک، پرچم سفید بلند نکردند. 

حجت الاسلام ابوترابی فرد بیان کرد: یک دیپلمات برجسته گروه ۷، ماه قبل در گفت وگو با تایمز اشاره کرد که ما نبرد در جهان جنوبی را باختیم و همه آنچه را که در اوکراین کسب کرده بودیم از دست رفت. این دیپلمات می گوید توصیه به قوانین بین الملل را فراموش کنید، نظم جهانی را فراموش کنید؛ دیگر کسی به این صحبت ها گوش نخواهد داد.

امام جمعه موقت تهران یادآورشد: جهان به این واقعیت رسیده است که آمریکا که حتی نمی تواند امنیت نزدیکترین متحد خود را تامین کند چگونه داعیه دار نظم جهانی است و می خواهد مشکلات جهانی را حل و فصل کند؟



علامه طباطبائی قله‌های رفیع تقوا را فتح کرد

حجت الاسلام و المسلمین ابوترابی فرد در خطبه های اول این هفته نماز جمعه تهران در دانشگاه تهران ضمن قدردانی از ستاد برگزاری کنگره بین المللی بزرگداشت علامه طباطبائی به بررسی ابعاد این شخصیت بزرگ پرداخت.

امام جمعه موقت تهران با بیان اینکه این مردان بزرگ و تاریخ ساز و تحول آفرین در حوزه پژوهش، تربیت یافته مدرسه قرآن کریم، پیامبر اسلام (ص) واهل بیت علیهم السلام هستند، بیان کرد: علامه طباطبائی با الهام از اندیشه ژرف و تفکر برهانی خود از محضر قرآن کریم، پیامبر اعظم و خاندان عصمت و طهارت استفاده کرد و شخصیت ملکوتی او شکل گرفت.

حجت الاسلام ابوترابی فرد افزود: این شخصیت بزرگ، قله های رفیع تقوا را فتح کرد و مرزهای دانش و علم و معرفت را درنوردید و باید گفت که این عالم بزرگوار و شخصیت های در طراز او، ترجمان روشنی از خطبه متقین ""از خطبه‌های مشهور امیر مؤمنان(ع)"" هستند.

وی با بیان اینکه پیش از آثار علامه طباطبائی، رفتار وی، مربی انسان است، اظهار داشت: شخصیت هایی مانند ایشان، امام بزرگوار، آیت الله بهجت که حیات الهی آنها رصد شده است، تربیت یافته مدرسه اهل بیت علیهم السلام هستند.

 امام جمعه موقت تهران ادامه داد: شاگردان برجسته علامه طباطبائی شامل شهید بزرگوار مطهری، شهید بهشتی، متفکر برجسته انقلاب و فیلسوف و حکیم برجسته قم وجهان تشیع حضرت آیت الله مصباح در پرتو این چهره برجسته، که آراسته به فضائل و معرفت بود، مطرح شدند.

حجت الاسلام ابوترابی فرد با اشاره به اینکه حضرت علی علیه السلام در خطبه متقین در ۵ فراز به ویژگی دانش پژوهی و آراستگی به دانش و سلوک برآمده به علم و پیوند علم با فضائل اخلاقی در روح و جان اشاره می کنند، تصریح کرد: طبق این خطبه ویژگی اهل علم این است که گوش های آنها به شنیدن علم سودمند اختصاص دارد.

وی با بیان اینکه در هفته کتاب و کتابخوانی قرار داریم، تاکید کرد: اینکه سکاندار هوشمند انقلاب اسلامی بر توسعه کشور و تجاری سازی علم تاکید دارند از متن آموزه های قرآن و عترت اخذ شده اشت.  خطیب نماز جمعه تهران سپس به فضائب علمی و معرفتی علامه طباطبائی اشاره کرد و گفت: فرزند علامه می گویند ایشان بیش از ۱۲ ساعت از ساعات شبانه روزش به دانش، پژوهش و تحقیق اختصاص داشت و روز تعطیل علامه فقط روز عاشورا بود و در طول حیات مبارک ایشان حتی یک شب از شب های ماه مبارک رمضان خواب به چشمان او راه نیافت.

حجت الاسلام ابوترابی فرد با اشاره به یکی دیگر از فرازهای خطبه متقین که اهل علم در فراگیری دانش و معرفت حریص هستند و علم را با بردباری پیوند داده اند، اظهار کرد: حضرت آیت الله مصباح می فرمایند در طول انس ۳۰ ساله ای که با علامه داشتم یکبار واژه من را نشنیدم اما بارها شنیدم که می فرمودند نمی دانم؛ اگر هم به جواب مساله ای می رسیدند می فرمودند احتمال می دهم که چنین باشد.

وی در همین رابطه افزود: اگر تاریخ تفسیر قرآن کریم را به قبل و بعد از تفسیر المیزان علامه طباطبائی تقسیم کرده اند به احترام و جایگاه علم نزد ایشان بر می گردد و اگر علامه طباطبائی، شاگردانی تحول ساز در عرصه های سیاسی، فرهنگی و اجتماعی تقدیم جامعه می کند به دلیل دلباختگی علامه به علم و پژوهش و تحقیق است.

امام جمعه موقت تهران سپس گفت: تفسیر المیزان یک دائره المعارف بزرگ اسلامی است که مسائل پیچیده فلسفی، علمی،کلامی و عرفانی را با الهام از قرآن و وحی با زیباترین شکل بیان می کند.



",politics,
564,"
به گزارش روابط عمومی مرکز ارتباطات مردمی و در حاشیه سفر رئیس جمهور و هیات دولت به استان چهارمحال و بختیاری، تعداد ۱۷۲ زندانی جرایم نقدی آزاد شدند. در راستای مصوبات سفرهای استانی رییس جمهور ، مراسمی در اداره کل زندان های استان چهارمحال و بختیاری با حضور محسن منصوری معاون اجرایی رییس جمهور و حجت الاسلام صالحی رییس مرکز ارتباطات مردمی ریاست جمهوری جهت آزادی زندانیان مالی غیرعمد برگزار شد.

معاون اجرایی رییس جمهور بیان داشت: از ایده و تلاش مرکز ارتباطات مردمی ریاست جمهوری تشکر می کنم که این سنت حسنه و فرهنگی را در سفرهای ریاست جمهور پایه گذاری کرده تا با هماهنگی ادارات کل زندان ها و ستاد دیه، به برکت حضور رئیس جمهور در استان‌ها، تعدادی از زندانیان که برخی سال ها برای مبالغ کم در زندان هستند را فراهم کردند.

در این مراسم که خانواده های زندانیان نیز حضور داشتند، محسن منصوری افزود: در راه رفع مشکلات و بهبود شرایط اجتماعی و اقتصادی لحظه ای از تلاش دست نمی‌کشیم و این لبخند و اشک شوق خانواده های زندانیان آزاد شده خستگی از تن ما دور می کند. این امر مبارک آزادی ۱۷۲ نفر زندانی با تامین مبلغ ۱۵ میلیارد تومان از اعتبارات نهاد ریاست جمهوری صورت پذیرفته است.

حجت الاسلام صالحی رییس ارتباطات مردمی ریاست جمهوری نیز خطاب به خانواده های زندانیان حاضر د جلسه بیان داشت: اولین کمک به وضعیت معیشتی شما، بازگشت همسران و جوانان شماست که در کانون گرم خانواده، با اشتغال و کسب درآمد درست، موجبات زندگی شایسته برای عزیزانشان را فراهم آورند.

وی افزود: انسان دربند فقط یک نفر مددجو نیست بلکه در کنار او چندین نفر که خانواده هستند، دچار آسیب و مشکلات می‌شوند. و خدا را شاکریم با حمایت رئیس جمهور و معاون اجرایی ایشان و به برکت سفر استانی، تعداد قابل توجهی از زندانیان غیر عمد به آغوش جامعه و خانواده برمی گردند.

رئیس کل دادگستری استان ضمن قدردانی از این اتفاق مبارک در سفرهای استانی هیات دولت گفت: احادیث زیادی در ارتباط با آزادی زندانیان داریم که ثواب بسیار بالایی دارد و این اولین دولت است که نگاهی چنین انسان‌دوستانه به زندانی دارد.

این مراسم با همت مدیرکل زندان های استان و با حضور مدیران ارشد ریاست جمهوری و دادستان و مدیرانی از استانداری چهارمحال و بختیاری برقرار و تعداد ۲۸ زندانی در همان سالن حکم آزادی خود را دریافت و همراه خانواده هایشان راهی منزل شدند.





آیت‌الله سید ابراهیم رئیسی روز پنجشنبه - ۲۵ آبان ماه - در قالب دور دوم سفر استانی به استان چهارمحال و بختیاری سفر کرد.

بهره‌برداری از ۱۵ طرح آبرسانی از جمله طرح انتقال آب و آبگیری سد باباحیدر شهرستان فارسان، طرح آبرسانی به نیمی از جمعیت چهارمحال و بختیاری از جمله برنامه‌هایی بود که با حضور رئیس جمهور در این استان انجام شد.

دیدار مردمی در مصلای امام خمینی(ره) شهرکرد، دیدار با نخبگان و نمایندگان عشایر و حضور در نشست مشترک شورای برنامه ریزی و سرمایه‌گذاری و فعالان اقتصادی از دیگر برنامه‌های رئیس جمهور در سفر دور دوم به استان بود.

آیت الله رئیسی در سفر به چهارمحال و بختیاری همچنین از دستاوردهای نخبگان و فناورانه در پارک علم و فناوری استان از نزدیک دیدن کرد و در نشست با نخبگان حضور یافت و با آنها به گفت و گو نشست.

همزمان با دور دوم سفر استانی رئیس‌جمهور طرح های مختلف زیرساختی در بخش راه و شهرسازی، واگذاری واحدهای طرح نهضت ملی مسکن ، بهداشت و درمان و برق‌رسانی نیز با حضور وزرا یا مسئولان وزارتخانه‌ها بهره‌برداری یا اجرایی شد.

همچنین تعدادی از وزرا به عنوان نماینده تام‌الاختیار رئیس‌جمهور به شهرستان‌های این استان سفر کردند و از نزدیک پیگیر مطالبات مردمی و مصوبات دور اول سفر بودند.



",politics,
565,"
به گزارش گروه سیاسی ایرنا، سید محمد حسینی در آئین افتتاحیه نمایشگاه یاریگران زندگی با تاکید بر اینکه پیشگیری و مقابله با اعتیاد موضوعی حاشیه ای نیست و نظام اسلامی از ابتدای پیروزی انقلاب اهتمام ویژه ای در این زمینه داشته است، اظهارداشت: امروز با توجه به تنوع مواد افیونی و شگردها و تبلیغات مختلفی که برای تحت تاثیر قرار دادن و اغفال جوانان و نوجوانان بکار گرفته شده است ضرورت دارد به نقش تاثیرگذار خانواده، مدرسه و رسانه در کنار دستگاه های متولی توجه جدی داشت تا با ایجاد اعتماد و عزت نفس در فرزندان جامعه، از شیوع این بلای خانمانسوز جلوگیری کرد.

سید محمد حسینی در این آئین که به همت ستاد مبارزه با مواد مخدر با حضور جمعی از سفرای کشورهای مختلف و نمایندگان مجامع بین‌الملل،‌ ورزشکاران، هنرمندان و متولیان سازمان های مردم نهاد در مرکز آفرینش‌های هنری کانون پرورش فکری کودکان و نوجوانان برگزار شد، ضرورت توجه به موضوع پیشگیری در زمینه اعتیاد به مواد مخدر را مورد تاکید قرار داد.

وی ادامه داد: در فرهنگ‌ها و ادبیات غالب زبان ها بر این نکته که ""پیشگیری بهتر از درمان است"" توجه شده و همه آن را پذیرفته اند و اعتقاد دارند که هزینه های آن به مراتب کمتر از درمان است. حتی در عرصه نظامی نیز اینکه بر قدرت بازدارندگی تاکید می شود برای این است که اساسا جنگی شکل نگیرد چرا که اگر کشوری ضعیف و ناتوان باشد دشمن آن را مورد حمله قرار می دهد همچنان که انسان ضعیف هم در معرض انواع لغزش ها و آسیب ها قرار می گیرد.

آموزش و پرورش مهمترین نهاد در پیشگیری از اعتیاد جوانان و نوجوانان

معاون رئیس جمهور افزود: در زمینه جلوگیری موثر با شیوع اعتیاد، پیشگیری از اولویت برخوردار است و باید در این زمینه بخوبی برنامه ریزی و سرمایه گذاری شود و از آنجا که جوانان و نوجوانان بیشتر در معرض آسیب هستند مهمترین نهادی که باید مورد توجه قرار بگیرد آموزش و پرورش است.

حسینی با تاکید بر لزوم اهتمام به تربیت صحیح کودکان و نوجوانان و رشد اعتماد به نفس در آنان گفت: اگر فرزندان به گونه‌ای تربیت شوند که فاقد اعتماد به نفس باشند و در مقابل خواسته های اطرافیان خود منفعل و بی اراده باشند به راحتی تحت تاثیر خواسته های نامطلوب از جمله استعمال مواد مخدر قرار می گیرند.

معاون پارلمانی رئیس جمهور گفت: کانون گرم و صمیمی خانواده، ‌مدرسه، رسانه و نهادها و دستگاه های متولی، نقش بی بدیلی در پیشگیری و مقابله موثر و مفید با اعتیاد می‌توانند داشته باشند و در هم افزایی با یکدیگر می توانند با تربیت درست زمینه گرفتار شدن در دام اعتیاد را از بین ببرند.

ایران در صف مقدم مبارزه با مواد مخدر است

حسینی تصریح کرد: ایران اسلامی در صف اول مبارزه با مواد مخدر در جهان است و در این جهاد ارزنده نزدیک به ۴ هزار شهید تقدیم کرده و هزینه های زیادی پرداخته است تا نه تنها جوانان کشورمان بلکه مردم سایر کشورها نیز تا حدودی از خطر مواد مخدر مصون باشند.

وی خاطرنشان کرد: غربی ها نه تنها توجه و اهتمام جدی در مبارزه با تولید و توزیع مواد مخدر ندارند بلکه در مواردی از شیوع آن در سایر کشورها حمایت می کنند. همچنان که آمریکا ۲۰ سال افغانستان را تحت اشغال و سیطره داشت اما در این مدت تولید و توزیع مواد مخدر نه تنها کاهش نیافت بلکه افزایش پیدا کرد.

معاون رئیس جمهور در امور مجلس گفت: با توجه به اینکه صنعت مواد مخدر درآمد و سود سرشاری دارد، غول مافیا و کشورهای حامی آن اجازه مبارزه موثر و ریشه کنی آن را نمی دهند، پس مهمترین اقدام آن است که فرزندانی تربیت کنیم که نه تنها در این دام اسیر نشوند بلکه مثل دوران دفاع مقدس پشتوانه عزت و پیشرفت کشور باشند.

حسینی بیان داشت: در دوران دفاع مقدس هزاران دانش آموز راهی جبهه های نبرد با دشمن متجاوز شدند که از میان آنان ۳۶ هزار نفر به درجه رفیع شهادت نائل آمدند و امروز هم فرهنگ و روحیه دوران دفاع مقدس برای تربیت فرزندانی برومند نیاز داریم تا هرکدام از جوانان و نوجوانان بجای گرفتار شدن در بلای اعتیاد و سربار جامعه شدن، سرباز پیشرفت و اعتلای کشور و برای خانواده و جامعه افتخار آفرین باشند.

جنگ نرم قدرت‌های سلطه‌گر برای تبلیغ انواع مواد مخدر

وی در ادامه نقش اغراض سیاسی برای ایجاد ضعف و سستی در کشور با ترویج و تبلیغ اعتیاد را مورد تاکید قرار داد و اظهار داشت: قدرت های سلطه گر وقتی قدرت رویارویی نظامی با ملتی را ندارند به جنگ نرم و استفاده از شگردهای روانی و شیطانی برای خارج کردن جوانان از عرصه حمایت از کشورشان روی می آورند و در این راستا ده ها پایگاه اینترنتی برای تبلیغ انواع مواد مخدر و آموزش استفاده از آن راه اندازی کرده اند لذا در این عرصه نیز باید پشت صحنه این اقدامات را به آگاهی دانش آموزان و دانشجویان برسانیم که اگر ابعاد این قضیه به خوبی تبیین شود در پیشگیری بسیار موثر خواهد بود.

معاون رئیس جمهور با تاکید بر اهمیت و تاثیر تربیت ایمانی و اعتقادی و کانون گرم خانواده در مصونیت بخشیدن به نوجوانان در مقابله با آسیب و ناهنجاری های اجتماعی گفت: خانواه هایی که فرزندانشان با سبک زندگی ایمانی و قرآنی تربیت شده و اهل معنویت و اخلاق هستند بسیار کمتر از فرزندانی که خانواده شان لاابالی و نسبت به این امور بی تفاوت هستند، به بلای خانمانسوز اعتیاد گرفتار می شوند لذا در پیشگیری از ابتلای به اعتیاد، تربیت دینی و پای‌بندی به آموزه های اسلامی و عبادات نقش تعیین کننده‌ای دارد.

ریشه‌یابی گرایش جوانان و نوجوانان به سمت مواد مخدر

حسینی توجه به علل و ریشه یابی مسایلی که کودکان و نوجوانان را به سمت مواد مخدر سوق می دهد را ضروری دانست و اظهار داشت: جوان و نوجوان با توجه به اقتضائات سنی بعضا بخاطر کنجکاوی یا فرار از اضطراب و نگرانی به این سمت می روند که باید بدرستی این انگیزه ها و اسباب به درستی شناسایی و ریشه یابی شود و عوامل آن از بین برود.

معاون پارلمانی رئیس جمهور توجه به نقش تبلیغات اغواکننده بعضی مراکز ترک اعتیاد مثل "" ترک اعتیاد یک روزه"" یا ترک اعتیاد تضمینی"" را در کاهش نگرانی از اعتیاد و تمایل به آن را با این خیال که بلافاصله می توان با روش های متعدد به شرایط قبل از اعتیاد برگردد، را حائز اهمیت و ضرورت مقابله با این گونه تبلیغات سوء را مورد تاکید قرار داد.

حسینی یادآورشد: مراکز ترک اعتیاد برای درآمدزایی خود با تبلیغات نادرست، ترک اعتیاد را راحت جلوه می دهند و این تلقی را در فرد ایجاد می کنند که هر موقع بخواهد ، قادر است به راحتی اعتیاد را کنار بگذارد! مگر امکان دارد فردی که در منجلاب و باتلاق افیونی گرفتار شده براحتی از آن خلاص شود؟

ورزشکاران، هنرمندان و اصحاب رسانه سفیران پیشگیری از اعتیاد باشند

وی در ادامه با بیان اینکه ورزشکاران، هنرمندان و اصحاب رسانه می توانند سفیران پیشگیری و مقابله با اعتیاد باشند، نقش آنان را در آگاهی بخشی و پیشگیری از اعتیاد مورد تاکید قرار داد و خاطرنشان کرد: همانطور که رهبر فرزانه انقلاب تاکید داشتند هر ایده، تفکر و اندیشه ای اگر در قالب زیبا و پرجاذبه هنر عرضه شود ماندگار و تاثیر گذار خواهد بود لذا در قالب های مختلف هنری از جمله سینما، تئاتر، پویانمائی، نقاشی، هنرهای تجسمی و ادبیات می توان مضامین بلند و متعالی را به نسل جوان و نوجوان منتقل و آنان را مجذوب کرد، اما اگر بی توجهی شود قطعا دیگران با اغواگری نوجوانان و جوانان را جذب و به گمراهی و تباهی می کشانند.

معاون رئیس جمهور همچنین خاطرنشان کرد: در خصوص کودکان بی سرپرست یا بد سرپرست نیز باید نهادهای مسئول، وظیفه خود را به درستی انجام دهند و دقت کنند که عزت نفس و کرامت انسانی آنان حفظ شود تا بخاطر خلأ عاطفی و یا عقده‌های روانی به سوی اعتیاد سوق پیدا نکنند.

حسینی در بخش دیگری از سخنان خود با گرامیداشت شهدای غزه بویژه کودکان و نوجوانان شهید گفت: آیا بمباران بیمارستان، آمبولانس و مجروحان جنایت جنگی و جنایت علیه بشریت نیست؟ در ۴۰ روز گذشته رژیم صهیونیستی با حمایت آمریکا و برخی کشورهای اروپایی بدون توجه به کنوانسیون‌های بین المللی و مقررات جنگی هر جنایتی را مرتکب شدند، و این رفتار وحشیانه نشان داد که ادعای غربی ها در رعایت حقوق بشر، حقوق زن و کودک بی اساس بود و با این ددمنشی‌ها مبنای تمدن مادی غرب و نظام سرمایه‌داری در وجدان‌های بیدار بشری زیر سوال رفته است.

در این آئین سردار مومنی دبیر ستاد مبارزه با مواد مخدر گزارشی از میزان کشفیات مواد مخدر و برنامه های ابتکاری ستاد در زمینه پیشگیری از اعتیاد با محوریت جوانان و نوجوانان ارائه داد.

در ادامه این آئین، نمایشگاه ""یاریگران زندگی"" با حضور حسینی افتتاح شد و معاون رئیس جمهور با همراهی دبیر ستاد مبارزه با مواد مخدر از بخش های مختلف این نمایشگاه که با هدف ارتقای آگاهی و مهارت‌های پیشگیرانه‌ اعتیاد به مواد مخدر ویژه گروه سنی نوجوانان و جوانان برپا شده،‌ بازدید کرد.

همچنین سردار مومنی اعلام کرد که تعدادی از هنرمندان، ورزشکاران و نیز حسینی معاون پارلمانی رئیس جمهور به عنوان سفیران زندگی انتخاب شده‌اند که در موضوع پیشگیری یاور ما خواهند بود.

در این نمایشگاه وزارتخانه‌های ورزش و جوانان، تعاون، کار و رفاه اجتماعی، بهداشت، فرهنگ و ارشاد و آموزش و پرورش و فدراسیون‌های ورزشی، ارتش، بسیج، پست، سازمان جغرافیایی، فراجا، قوه قضاییه، شهرداری تهران، جمعیت هلال احمر، مجمع خیران، سازمان‌های مردم‌نهاد و دیگر فعالان بخش‌های غیر دولتی و خصوصی برنامه ها و فعالیت های خود را عرضه کرده اند.

",politics,
566,"
به گزارش خبرنگار اعزامی ایرنا به عشق‌آباد، مهدی صفری با اشاره به برگزاری هفدهمین کمیسیون مشترک همکاری‌های اقتصادی ایران و ترکمنستان، اظهار داشت: این کمیسیون مشترک بعد از یک سال برگزار می‌شود، البته روابط تجاری ما با ترکمنستان در دولت قبل تقریبا متوقف شده بود؛ به طوری که حجم تجارت ما با این کشور به ۶ میلیارد دلار رسیده بود، اما بعد از آنکه مشکلاتی در مورد مسائل گاز رخ داد، مبادلات دو کشور به ۱۲۰ میلیون دلار کاهش داشت.

وی افزود: خوشبختانه در دولت سیزدهم با سفر آقای رئیسی به ترکمنستان و رئیس جمهور ترکمنستان به ایران، حجم تجارت دو کشور رشد بسیار خوبی داشته است؛ البته انتظارمان این است که تجارت ایران با ترکمنستان به ۳ میلیارد دلار برسد.

معاون دیپلماسی اقتصادی وزارت امور خارجه ادامه داد: بخش‌های مهم ما صدور خدمات فنی و مهندسی به ترکمنستان است از پروژه‌های بزرگی در این کشور توسط شرکت‌های ایرانی در حال انجام است و به شرکت‌های ایرانی اعتماد دارند.

صفری گفت: نمایشگاه بزرگی با نام ""ایران پروژه"" قرار در حاشیه این کمیسیون برگزار شود که این نمایشگاه با دستور دو رئیس جمهور برگزار می‌شود.

وی با بیان اینکه تمرکزمان روی بخش کالا و قطعات پالایشگاهی است، اضافه کرد: در بخش مصالح ساختمان نیز فضای بسیار خوبی برای همکاری وجود دارد.

معاون معاون وزیر خارجه کشورمان مهم‌ترین مسئله در روابط ایران و ترکمنستان را ترانزیت عنوان کرد و گفت: ترکمنستان علاوه بر دریای خزر، دروازه ورود ما به آسیای مرکزی است، البته توافقاتی با این کشور از لحاظ تعرفه و همسان کردن قیمت‌ها داشتیم که ترد کامیون‌ها به صورت ترانزیت یا دوجانبه شکل گرفته و رشد بسیار خوبی نسبت به سال گذشته داشته است.

صفری بیان کرد: آینده خوبی در بخش روابط اقتصادی دو کشور می‌بینم و یکی از مسائل بسیار مهم ترکمنستان ترانزیت کالا به هند و کشورهای خلیج فارس از طریق ایران است.

وی تاکید کرد: اساس کار ما با ترکمنستان در بخش صدور خدمات فنی- مهندسی و در طرف مقابل واردات گاز از این کشور برای مصارف خودمان و سوآپ گازی به کشورهای قفقاز است که در دولت سیزدهم مورد تاکید قرار دارد.

معاون وزیر خارجه کشورمان بیان کرد: زمانی که دولت سیزدهم شکل گرفت، رئیس جمهورمان تاکید بسیار زیادی نسبت به برگزاری کمیسیون‌های مشترک داشتند زیرا این کمیسیون‌ها در روابط دوجانبه به خصوص در بخش اقتصادی و کنسولی بسیار موثر است.

صفری با اشاره به برگزاری نمایشگاه ایران پروژه، گفت: این نمایشگاه در جهت رشد صادراتمان به ترکمنستان بسیار موثر است.

وی با بیان اینکه ترکمنستان برلی ترانزیت کالا از مسیر ایران تقاضا دارد و خیلی علاقمند هستند، اظهار داشت: امروز گوگردشان را از طریق بندرعباس جابجا می‌کنند اما ترانزیت از مسیرهای دیگری هم می‌تواند انجام شود.

معاون دیپلماسی اقتصادی وزارت امور خارجه با بیان اینکه حجم ترانزیت از ایران نسبت به سال گذشته رشد خوبی داشته است، تاکید کرد: خط ریلی چابهار- زاهدان، کریدور شمال به جنوب را تکمیل می‌کند و کالاها با سرعت بالاتری جابجا می،شوند و سبب رشد ترانزیت خواهد شد.

صفری با بیان اینکه علاوه بر ترکمنستان، ازبکستان، قزاقستان، تاجیکستان و قرقیزستان درخواست ترانزیت کالا از ایران را دارند، گفت: خط ریلی چابهار- زاهدان باید هرچه زودتر تکمیل شود و یکی از اولویت‌های حوزه راه باید انجام این پروژه مهم باشد البته وزارت راه و شهرسازی اعلام کرده این پروژه سال آینده به بهره‌برداری می‌رسد.

",politics,
567,"
به گزارش خبرنگار اعزامی ایرنا به ژنو، امیر عبداللهیان در سوئیس با مسئولان نهادهای حقوق بشر، مؤسسات بشردوستانه، مسئولان ارشد سازمان ملل متحد مستقر در دفتر ژنو، فعالان حقوق بشر، کمیساریای عالی حقوق بشر ملل متحد درباره غزه دیدار و گفت وگو کرد.

وزیر خارجه کشورمان همچنین با همتای فرانسوی دیدار کرد در جریان این گفت وگو ها ، بر لزوم توقف حملات وحشیانه صهیونیست‌ها و کشتار کودکان، زنان، غیر نظامیان و اهالی غزه و کرانه باختری تاکید کرد.

وزیر خارجه رژیم صهیونیستی نیز پس از اطلاع از سفر امیرعبداللهیان به تهران، خود را شتابان به ژنو رساند و به مذاکره با مسئولان ارشد سازمان ملل متحد و مظلوم نمایی در خصوص اسرای اسراییلی پرداخت.

",politics,
568,"
به گزارش خبرنگار حوزه احزاب ایرنا، «ابوالفضل عمویی» روز پنجشنبه (۲۵ آبان) در نشست دبیران استانی احزاب جبهه تحول‌خواهان انقلابی با اشاره به جنگ غزه گفت: همان‌گونه که مقام معظم رهبری در تحلیل وقایع و تحولات اخیر فلسطین فرمودند، ما امروز در یک پیچ تاریخی به سرمی‌بریم. 

وی افزود: در ادبیات متفکران روابط بین‌الملل درباره دوران حاضر به‌عنوان دوره‌ای در حال گذار یاد می‌کنند و خود آمریکایی‌ها هم می‌دانند که این نقطه کانونی از تاریخ بوده و بسیار تأثیرگذار است.

سخنگوی کمیسیون امنیت ملی و سیاست خارجی مجلس با بیان اینکه یکی از تحولات حال حاضر جنگ اوکراین است، اظهار داشت: در ۴۱ روز گذشته اتفاق جدیدی افتاده که توجه همه مردم دنیا را به خود جلب کرده است؛ آن‌هم اتفاقاتی است که در فلسطین و غزه در حال رخ دادن است. وقتی به این اتفاقات نگاه می‌کنیم متوجه می‌شویم که آینده چگونه خواهد بود. 

عمویی در ادامه تأکید کرد: پانزدهم مهر ماه، رژیم صهیونیستی سنگین‌ترین ضربه روانی را خورد و صحنه‌هایی غافلگیرکننده از اقتدار نیروهای مقاومت فلسطین را به چشم دید؛ صهیونیست‌ها در حالی‌ که فکر می‌کردند حماس وارد گفت‌وگو با آنها شده، یک عملیات نظامی شکل گرفت که هیچ پیش‌بینی برای آن وجود نداشت و این برای اسرائیل که خود را دارای قوی‌ترین سرویس اطلاعاتی می‌دانست، شکست سنگینی بود.

وی با تأکید بر اینکه جنس مقاومت چریکی متفاوت از جنگ است، افزود: حماس در حال دفاع از خودش است؛ حماس تا دو برابر نوار غزه وارد اسرائیل شد؛ این در حالی بود که آمادگی برای این موضوع وجود نداشت. در حقیقت، اصل این که برخی تصور می‌کردند رژیم صهیونیستی قدرت بازدارندگی دارد، شکست خورده است.

عضو کمیسیون امنیت ملی مجلس اظهار داشت: نکته کلیدی عملیات طوفان الاقصی آن بود که صهیونیست‌ها تا چند روز گیج بودند و نمی‌دانستند حماس چگونه توانست این کار را انجام دهد؟! صهیونیست‌ها حتی نحوه نفوذ حماس را نتوانستند تشخیص دهند و خود سران رژیم به این اعتراف می‌کنند که لشکر رژیم صهیونیستی از هم پاشید و این یک ضربه بسیار بزرگی برای آنهاست که ضربه اجتماعی بزرگی نیز محسوب می‌شود.

عمویی تأکید کرد: همه می‌دانیم که اسرائیل یک کشور نیست بلکه رژیمی جعلی است که با فریب و وعده‌های آنچنانی مردم اروپا را به سرزمین‌ اشغال شده فلسطینی‌ها آورد. از طرفی رژیم صهیونیستی سعی می‌کند که خود را احیا کند و مهمترین حامی آن‌هم آمریکاست. 

وی یادآور شد: ۱۸ روز است که رژیم صهیونیستی وارد نوار غزه شده اما هنوز نتوانسته ضربه‌ای به مقاومت بزند و مقاومت همچنان در حال دفاع است. 

عضو کمیسیون امنیت ملی و سیاست خارجی مجلس در تشریح آثار این تحولات اظهار کرد: آثارو پیامدهای جنگ در حوزه سیاسی و بین‌المللی بسیار پررنگ است و یکی از این آثار، نابودی رژیم صهیونیستی است. یک فروپاشی بزرگ برای رژیم صهیونیستی در راه است و نتانیاهو باید پاسخگوی بسیاری از مسائل مهم باشد. در منطقه هم نیروهای مقاومت در غزه، لبنان، یمن و عراق رویکرد واحدی نشان دادند.

عمویی تأکید کرد: اثر دیگری هم در پی این تحولات در حال رخ دادن است؛ قبل از این اتفاق برخی کشورهای منطقه در حال عادی‌سازی روابط با رژیم صهیونیستی بودند اما بعد از این اتفاق با وجود اینکه خیلی از کشورهای همسایه از فلسطین چندان دفاع نکردند اما از اسرائیل نیز حمایت نکردند و ملت‌های آگاه هم از عادی‌سازی روابط با این رژیم جلوگیری کرده و مقابل رژیم صهیونیستی ایستادند.

شریعتی: جبهه تحول‌خواهان مستقل از شانا عمل نمی‌کند

«مالک شریعتی» نماینده مردم تهران در مجلس نیز در این جلسه با اشاره به نشست امروز مسئولان استانی احزاب جبهه تحول‌خواهان انقلابی گفت: جبهه تحول‌خواهان مستقل از شورای ائتلاف نیروهای انقلاب نیست و در انتخابات کار مستقل انجام نمی‌دهد. 

وی با اشاره به ماده ۱۰ قانون احزاب تأکید کرد: جبهه‌هایی که تشکیل شده‌اند اگر بخواهند در شورای بزرگ‌تری شرکت کنند مانعی وجود ندارند اما احزاب فعال فقط باید در یک جبهه فعالیت کنند. 

این نماینده مجلس تصریح کرد: حوزه‌های انتخابیه شرایط خاص خود را دارند و نوع مواجهه با آنها متفاوت است اما تأکید ما همواره بر یکپارچگی با حفظ سلایق است؛ به زودی همایش‌های سیاسی و انتخاباتی خواهیم داشت و تلاشمان برای افزایش مشارکت و حفظ سلامت انتخابات است.

شریعتی افزود: احزاب و گروه‌های مقابل تلاش می‌کنند با تاکید بر اسم رمز خالص‌سازی ما را متهم به حذف دیگران کنند اما ما خالص‌سازی را با اصلاح خودمان آغاز کرده‌ایم و تلاش می‌کنیم افرادی که منشاء اثر هستند، بتوانند در این فضا فعالیت کنند. 

عضو جمعیت رهپویان انقلاب اسلامی خاطرنشان کرد: ما در شورای ائتلاف نیروهای انقلاب تلاش می‌کنیم از همه کسانی که شاخص‌های مد نظر را داشته و اصلح باشند، حمایت کنیم.

شریعتی در پایان گفت که جبهه تحول‌خواهان انقلابی در دور تازه فعالیت‌ خود با معرفی وی به وزارت کشور به‌عنوان نماینده این جبهه، شورای مرکزی جبهه را تشکیل داده و فعال کرده است.

",politics,
569,"
به گزارش ایرنا، آیت‌الله سید ابراهیم رئیسی شامگاه پنجشنبه در نشست خبری با اصحاب رسانه استان چهارمحال و بختیاری به عنوان آخرین برنامه کاری وی در این استان افزود: از حضور، همراهی و وفاداری مردم استان چهارمحال و بختیاری قدردانی می کنم و اگرچه تصمیم داشتم به برخی از شهرستان‌های این استان از جمله لردگان سفر کنم و ضمن دیدار با مردم از طرح‌های این مناطق بازدید کنم اما به دلایل متعددی این کار به تعویق افتاد اما آن را به زمان دیگر موکول می‌کنم.

وی با تاکید بر اینکه دولت سیزدهم نسبت به معیشت و سفره مردم دغدغه دارد، اظهار داشت: تنظیم بازار، کنترل قیمت‌ها و مهار تورم از مواردی است که مورد تاکید و توجه دولت بوده به خصوص در سالی که از سوی رهبر معظم انقلاب با عنوان رشد تولید و مهار تورم نامگذاری شده است.

رییس جمهور به عوامل تورم‌زا اشاره کرد و گفت: رشد نقدینگی یکی از این عوامل است که دولت درصدد است تا آن را کنترل کند و در این خصوص هم موفق بوده بطوریکه رشد نقدینگی را از ۳۲ درصد به ۲۶.۵ درصد کاهش داده اشت.

آیت‌الله رئیسی کسری بودجه را دومین عامل تورم‌زا در اقتصادی عنوان کرد و افزود: دولت سیزدهم برای این موضوع نیز برنامه دارد بطور مثال از سال ۱۴۰۰ کسری بودجه مهار شده و درصددیم با تولید و ایجاد درآمد این کسری را جبران کنیم و منابع و مصارف ما هم‌خوانی داشته باشد.

وی تصریح کرد: اضافه برداشت بانک‌ها از بانک مرکزی دیگر علت تورم‌زا است که در این خصوص کنترل‌های لازم انجام شده و از ابتدای امسال وضعیت بسیاری از بانک‌ها روشن شده است.

رییس جمهور با بیان اینکه نرخ تورم در کشور روند کاهش به خود گرفته است، تاکید کرد: اگر این وضعیت کنترل نشود همچنان با رشد تورم روبرو خواهیم شد و از سوی دیگر باید رشد تولید را هم مدنظر قرار دهیم.

آیت‌الله رئیسی با اشاره به آخرین آمار بانک مرکزی در خصوص رشد اقتصادی کشور، افزود: آمارها حاکی از آنست که رشد اقتصادی و تولید چه در بخش نفت، کشاورزی و صنعت با دوران قبل متفاوت شده که باید این روند رو به رشد ثبات و پایداری داشته باشد.

وی تاکید کرد: دنبال این هستیم امسال رشد اقتصادی قابل توجهی داشته باشیم.

رییس جمهور در ادامه اجرای طرح کالابرگ برای دهک‌های جامعه را اقدامی در راستای ثابت نگه داشتن کالاهای اساسی و جلوگیری از ایجاد چالش در سفره مردم عنوان کرد و گفت: در طرح کالابرگ قیمت ۱۲ قلم کالا ثابت است و هر چقدر قیمت ارز جابجا شد تغییری در قیمت این محصولات شکل نمی‌گیرد.

آیت‌الله رئیسی در پاسخ به خبرنگار دیگر مبنی بر راهکارهای دولت سیزدهم برای رفع محرومیت از استان چهارمحال و بختیاری، اظهار داشت: واگذاری زمین و رونق مسکن‌سازی، کاهش نرخ بیکاری، حمایت از شرکت‌های دانش‌بنیان و ایجاد شغل برای جوانان تحصیلکرده از جمله راهکارهای دولت برای توسعه‌یافتگی این استان و رفع محرومیت از آن است.

وی یادآور شد: اگرچه در مرکز استان ها از جمله شهرکرد با کمبود زمین روبرو هستیم اما در دیگر شهرستان‌ها کمبودی در این خصوص وجود ندارد و برنامه ساخت مسکن را با قوت در کشور و این استان دنبال می‌کنیم.

آیت‌الله رئیسی با بیان اینکه نرخ بیکاری در چهارمحال و بختیاری کاهشی شده است، افزود: فعال کردن واحدهای راکد و حمایت از دانش‌بنیان‌ها نقش مهمی در ایجاد اشتغال در استان داشته است.

وی اظهار داشت: در کنار این موارد وجود امید در دل جوانان و کار جهادی می‌تواند راهگشای بسیاری از مشکلات و چالش‌ها باشد.

وی در پاسخ به خبرنگار دیگر در خصوص مدیریت منابع آب، اظهار داشت: ما در کشور با کمبود آب برو نیستیم بلکه مشکل نحوه مدیریت آب است و باید برای صنعت از پساب استفاده کرد و آب شیرین را به موارد ضروری اختصاص داد.

رییس دولت سیزدهم با تاکید بر اینکه مدیریت آب اقتضا می کند تا عدالت اجرا شود و همه به آن تن دهند، تصریح کرد: راه عادلانه نیاز به مطالعات و نظرات کارشناسی دارد و این دولت عدالت‌محور است و بنای آن را دارد که در این خصوص کوتاه نیاید و از میزان ظرفیت‌های آبی به نحوی استفاده کنیم که به صورت عادلانه به همه مردم برسد.

وی افزود: امید می‌رود با اقدامی که در سد باباحیدر انجام گرفت و کارهای دیگری که در دست اقدام است مردم منطقه از منافع این طرح‌ها منتفع شوند.

به گزارش ایرنا، رییس‌جمهور و اعضای هیات دولت روز پنجشنبه ۲۵ آبان به چهارمحال و بختیاری سفر کردند. این سفر یک روزه آیت‌الله سید ابراهیم رئیسی دومین سفر وی به چهارمحال و بختیاری است. در قالب این سفر ۳۰ طرح عمرانی، اقتصادی، فرهنگی و علمی بهره‌‎برداری ‌شد.

دیدار مردمی، دیدار با نخبگان و فعالان اقتصاد دانش‌بنیان، حضور در نشست مشترک شورای برنامه‌ریزی و توسعه و فعالان اقتصادی چهارمحال و بختیاری، دیدار با جمعی از فعالان جبهه مردمی انقلاب اسلامی و حضور در نشست خبری از جمله برنامه‌های سفر رییس جمهور به این استان بود.

",politics,
570,"
به گزارش خبرنگار حوزه احزاب ایرنا، «علیرضا زاکانی» روز پنجشنبه (۲۵ آبان) در نشست دبیران استانی احزاب جبهه تحول‌خواهان انقلابی گفت: امروز منطقه حساس‌ترین ایام را در تاریخ به خود می‌بینید و فلسطین شرایط حساسی را سپری می‌کند و هزینه زیادی را برای آزادی می‌پردازد.

شهردار تهران اضافه کرد: البته ملت فلسطین در اوج عزت و اقتدار است و این سربلندی را در شرایطی دارد که توسط رژیم صهیونیستی از حقوق اولیه خود محروم شده است اما امیدواریم اقدامات این ملت و محور مقاومت زمینه ظهور را فراهم کند.

زاکانی با اشاره به کارکردهای مدیریت شهری ادامه داد: امروز ۲۶ ماه و ۱۴ روز است که به‌عنوان منتخب شورای ششم در شهرداری فعالیت می‌کنم و ما در ابتدا با مجموعه‌ای مواجه بودیم که عملاً کارکردی نداشت و سعی کردیم مدیریت شهری را بر مداری قرار دهیم که بر مشکلات گذشته چیرگی پیدا کنیم. اولین مأموریت ما این بود که کارها را سامان دهیم‌ و از مشکلات عبور کنیم.

وی با بیان اینکه شهرداری در شرایطی قرار داشت که برای پرداخت حقوق کارمندان مجبور به استقراض بانکی بود اما این مشکلات ظرف یک هفته رفع شد، ادامه داد: در سفر اخیر چین قراردادهایی که اجرایی شد بالغ بر ۳ میلیارد دلار بود که این غیر از تفاهم‌نامه‌هایی است که منعقد شده‌اند؛ همه این توفیقات هم در پرتو همکاری‌های جمعی نیروهای انقلابی و جهادی به دست آمده است.

شهردار تهران گفت: قرار نیست خودمان را با گذشته مقایسه کنیم اما امروز در مدیریت شهری پایتخت، هدفگذاری که کرده‌ایم تحقق ۱۵۲ هزار میلیارد تومانی‌ست که در ‌روزهای آینده از ۷۰ -۸۰ هزار میلیارد تومان عبور خواهد کرد و مردم اینها را می‌بینند و اثرش را مشاهده خواهند کرد.

زاکانی ادامه داد: امروز شرایط کشور ممتاز است و هر سه قوه انقلابی هستند؛ بنیان‌ها و جهت‌ها واحدند. برای ما مهم است که ببینیم در کدام مختصات ایستاده‌ایم.

وی ادامه داد: دولت مسئولیت سنگینی بر دوش دارد و ما اگر به دولت کمک نکنیم، خودمان را از توفیق خدمت به مردم محروم کرده‌ایم چرا که دولت آیت‌الله رئیسی نشان داده که در جهت منویات ولی و رهبری جامعه حرکت می‌کند؛ البته این سخن نافی کمبودها ‌و کاستی‌ها نیست.

زاکانی اضافه کرد: مجلس هم از این قاعده مستثنا نیست و جهت‌گیری انقلابی آن در موضوعات مختلف از جمله در حوزه هسته‌ای و سیاست خارجی مشهود است؛ لذا ما در یک مقطع تاریخی قرار داریم که اوضاع و احوال جامعه جهانی در حال تغییر است و منطقه ما شکل جدیدی به خود خواهد کرفت و ما هم در این شرایط باید بتوانیم بر مدار اهداف انقلاب اسلامی حرکت کرده و خود را به قله نهایی نزدیک کنیم.

عضو جمعیت رهپویان انقلاب اسلامی تصریح کرد: برای هماهنگی و همدلی نیروهای انقلاب در ابتدا شورای هماهنگی نیروهای انقلاب اسلامی ایجاد شد اما بعدها به مرور به سمتی رفتیم که وحدتی بر محور اصول و ارزش‌ها صورت دهیم، نه بر محور افراد؛ این محور باید بر مدار ولی شکل بگیرد، نه چهره‌ها و لذا برای این جریان اسم تحول‌خواه انتخاب شده است تا همه در این مسیر گام برداریم.

زاکانی در ادامه متذکر شد: ظرفیت تحول‌خواه‌ها سرنوشت‌ساز است اما خودشان به دنبال سهم‌خواهی نیستند. 

وی با اشاره به بیانات رهبر انقلاب در ۲۱ دی‌ ۱۳۸۸، گفت: وقتی در آن مقطع جمعی از نمایندگان به حضور ایشان رسیدند و مطالبی درباره رئیس‌جمهور و رئیس مجلس وقت پرسیدند، ایشان سخنان مهمی را مطرح کردند؛ یکی درباره لزوم حضور در صحنه بود و از اینکه عده‌ای همچنان در صحنه هستند و هزینه می‌دهند و به تکلیف عمل می‌کنند ابراز خوشحالی کردند اما گفتند که خودتان را برای عرصه‌های سخت‌تر آماده کنید که از این سخن ایشان می‌توان یک منشور برای مجلس تهیه کرد. 

عضو جمعیت رهپویان انقلاب اسلامی تصریح کرد: ما باید با همه وجود در صحنه حاضر شویم و اگر منفعل شوید یا در حاشیه قرار بگیرید، کسانی هستند که جای شما را پر کنند؛ لذا باید در میدان باشیم و وحدت بر محور اصول را دنبال کنیم. ما فدایی اصول و آرمان‌ها هستیم و ملاک‌مان امام و ولی جامعه است. 

زاکانی افزود: اگر ما فعال شدیم، باید توسعه تشکیلاتی دهیم و ظهور و بروز کارکردی خود را داشته باشیم و در همه صحنه‌ها حاضر باشیم. مجموعه جریان تحول‌خواه ثابت کرده که خود را پایبند به این شرایط می‌داند. باید در جمع مردم حاضر شویم و واقعیت‌ها را به آنها بگوییم و روند گره‌گشایی اقتصادی در کشور باید سرعت یابد. 

وی ادامه داد: مجلسی که امروز در کشور است، تلاش‌ها و جهت‌هایی دارد که خوب است اما باید مجلس کارآمدتر و توانمندتر شکل بگیرد و به‌عنوان یک جزء فعال در ائتلاف، باید با مردم مواجه شد و با آنها گفت‌وگو کرد؛ اگر خوب آگاهی بخشی کنید، مردم فعال می‌شوند. 

شهردار تهران تصریح کرد: مشارکت پرشور به دست کسانی رقم می‌خورد که مسئولیت دارند و مسیر آینده هم مشخص است که باید با همت دنبال کنید. تحول‌خواهی، ایثار، فداکاری و آرمان‌گرایی همراه با واقع‌بینی است و امیدواریم شرایط در جریان انقلاب به‌گونه‌ای رقم بخورد که به لطف الهی یک انتخابات پرشور داشته باشیم.

",politics,
571,"
به گزارش حوزه احزاب ایرنا، «غلامعلی حدادعادل» روز پنجشنبه (۲۵ آبان) در نشست دبیران استانی احزاب جبهه تحول‌خواهان انقلابی به تبیین موضوع فلسطین و آخرین تحولات مربوط به حمله رژیم صهیونیستی به غزه پرداخت و آن را مهمترین مسأله جهان اسلام خواند که به مهمترین موضوع روز دنیا تبدیل شده است.

وی تأکید کرد: آمریکایی‌ها در سال‌های اخیر به‌صورت متوالی حیثیت خودشان را از دست داده‌اند. حضور و مداخله آنها در عراق، سوریه، یمن، لبنان و به ویژه افغانستان و شکست‌هایی که در این منطقه خورده‌اند هیچ حیثیتی برای آنها باقی نگذاشته و تنها منجر به تقویت جبهه مقاومت شده است.

حدادعادل با بیان اینکه پشتیبانی آمریکایی‌ها از رژیم صهیونیستی برای آنها جنبه حیثیتی دارد، متذکر شد: آنها در این سال‌ها خودشان را به عنوان چهره مدافع صلح، آزادی و حقوق بشر جلوه می‌دادند اما امروز با ایستادن کنار اسراییل هیمنه‌شان شکسته شده و به‌خاطر رفتارهای دوگانه، اعتبارشان را از دست داده‌اند.

رئیس شورای ائتلاف نیروهای انقلاب در بخش دیگری از سخنانش به آسیب‌شناسی کار تشکیلاتی پرداخت و «موسمی بودن» را یکی از این آسیب‌ها عنوان کرد که در بین هر دو جریان سیاسی شاخص کشور وجود دارد.

حدادعادل گفت: اینگونه نباشد که ایام انتخابات دور هم جمع شویم و بعد از انتخابات همه‌چیز تمام و فراموش شود.

وی، جوان‌گرایی را لازمه موفقیت و پیشبرد کار تشکیلاتی دانست و افزود: فضای کار سیاسی امروز به نحوی شده است که اکثر فعالان پا به سن گذاشته و موی سپید کرده‌اند و توازن جمعیتی بین فعالان سیاسی وجود ندارد اما این ترکیب باید تغییر کند.

حدادعادل همچنین از میدان ندادن به بانوان در برخی امور مدیریتی در ادوار مختلف انتقاد کرد و گفت: با اینکه زنان نیمی از جمعیت کشور را تشکیل می‌دهند و در انتخابات هم نیمی از آرا متعلق به بانوان است، اما نقش پررنگی در تصمیم‌گیری‌های کشور نداشته‌اند که لازم است بیش از این به آنها میدان داده شود.

وی افزود: طی این سال‌ها خانم‌ها عمدتاً در عرصه‌های مختلف به عنوان سیاهی لشکر در نظر گرفته شده‌اند اما در شورای انقلاب به دنبال تغییر این وضعیت بوده‌ایم و حتی برای تغییر این وضعیت، معاونت زنان ایجاد کرده‌ایم.

عضو مجمع تشخیص مصلحت نظام در بخش دیگری از سخنانش، کادرسازی را یکی از مهمترین وظایف تشکیلات سیاسی عنوان و خاطرنشان کرد: باید عقبه‌ای فکری برای تصمیم‌سازی در نهادهای تصمیم‌گیر وجود داشته باشد که در بزنگاه‌ها که لازم است دولت یا مجلس تصمیم خاصی بگیرند، گرفتار سرگردانی و مواضع چندگانه نباشیم.

حدادعادل افزود: اگر بنا باشد همه افراد تشکیلاتی به دنبال مسئولیت‌های اجرایی باشند، پس چه کسی کار سیاسی و تشکیلات را اداره کند؟

وی در پایان با توجه به شرایط کشور، بر لزوم تقویت و گسترش ارتباطات احزاب و تشکل‌ها با گروه‌های مردمی به ویژه جوانان برای تبیین واقعیت‌ها و اقناع افکارعمومی تأکید کرد و گفت: امروز شرایط مانند دهه ۶۰ نیست و باید با مردم به نحوی ارتباط داشت که در جریان وقایع باشند نه اینکه صرفاً حوداث و رخدادهای انقلاب را در اخبار و کتاب‌ها بخوانند؛ باید ارتباط جریانات سیاسی به نحوی باشد که فرزندان این سرزمین در خصوص وقایع تحلیل داشته باشند.

",politics,
572,"
به گزارش خبرنگار ایرنا، آیت‌الله سید ابراهیم رئیسی شامگاه پنجشنبه در نشست مشترک شورای برنامه‌ریزی و توسعه و فعالان اقتصادی چهارمحال و بختیاری، اظهار داشت: در این سفرها، پیگیری مسایل اقتصادی، گشایش در کارها، بهبود وضعیت معیشت مردم، شناسایی و رفع مشکلات و تلاش برای پیشرفت امور به صورت جدی دنبال می شود و لازمه تحقق این مهم نیز روحیه ای جهادی برای پیگیری مصوبات و تحقق آنهاست.

رییس جمهور با اشاره به اینکه اجرای عدالت در کشور به ویژه در دستگاه های اجرایی بسیار مهم و موردتاکید است، تصریح کرد: امکان دارد برخی از کار جدی و انقلابی خوششان نیاید، اما اقتضای عدالت این است که به این مهم توجه کنیم و موظف به اجرای قانون و عدالت هستیم.

آیت الله رییسی افزود: هر کس در هر حوزه‌ای از نظام جمهوری اسلامی مسوولیت دارد باید عدالت داشته باشد و عاقلانه حرکت کند، تا ناهمگونی ایجاد نشود.

وی تصویب قانون عادلانه، اجرا، داوری و قضاوت آن را بسیار ضروری دانست و گفت: بکارگیری نیروی انسانی سالم و کارآمد یکی از اصول اجرای عدالت است و اگر نیرویی در جریان کار و به دلیل ضعف و یا عدم تعهد و تخصص از چرخه خارج شود، ادامه فعالیتش ناعادلانه است.

رییس جمهور تصریح کرد: اجرای اصول عدالت اداری برعهده مدیران سازمان‌ها است و باید در این میدان با کمک خداوند به وظایف خود عمل کنیم و رفتارمان براساس خواست و میل دیگران نباشد.

آیت الله رئیسی به‌کارگیری ظرفیت‌ها در تامین نیازهای مردم را وظیفه اصلی مدیران دانست و تاکید کرد: برای رفع موانع و باز کردن راه‌های توسعه‌، منتظر تهران نباشید.

رییس جمهور اظهار داشت: چهارمحال و بختیاری یک استان فرهنگی است که هویت آن نیز بر مبنای غیرت، مروت، مردانگی، پاکی و صفا استوار شده است.

آیت الله رئیسی افزود: هویت فرهنگی مناطق زاگرس‌نشین از جمله چهارمحال و بختیاری باید حفظ شود و در این راستا ستاد ویژه استان‌های زاگرس‌نشین تشکیل و فعال خواهد شد که در آن مساله بیکاری، حفظ جنگل‌های بلوط و سایر مسائل مشترک منطقه پیگیری می شود.

رییس‌جمهور تاکید کرد: افزایش ۲۰۰ درصدی صادرات غیرنفتی، رشد کشاورزی گلخانه‌ای و اقدامات دیگر در چهارمحال و بختیاری بسیار مطلوب، اما کافی نیست و باید بیشتر تلاش کنیم.

به گزارش ایرنا، رییس‌جمهور و تعدادی از اعضای هیات وزیران در دور دوم سفر آیت‌الله سید ابراهیم رئیسی روز پنجشنبه به شهرکرد سفر کردند.

",politics,
573,"
به گزارش ایرنا به نقل از پایگاه اطلاع‌رسانی دولت، دکتر سید ابراهیم رئیسی عصر روز پنجشنبه در ادامه برنامه‌های سفر دولت مردمی به چهارمحال و بختیاری در نشست با جمعی از فعالان جبهه مردمی انقلاب اسلامی، استقبال گرم مردم شهرکرد از کاروان دولت مردمی را نشانه علاقه مردم به انقلاب اسلامی و وفاداری به ولایت دانست.

رئیس‌جمهور در ادامه با اشاره به ضرورت ارتباط مسوولان دستگاه‌های اجرایی با جمع‌های نخبگانی و اشراف کامل آنها بر امور حوزه تحت مسوولیت خود، شایسته‌گزینی و شایسته‌سالاری را از اصول اساسی دولت مردمی در جذب نیروهای جوان و کارآمد دانست.

رئیسی با بیان اینکه کنار گذاشتن فله‌ای مدیران دولت‌های قبلی برخلاف اصول شایسته‌سالاری است، خاطرنشان کرد: در دولت مردمی هیچ عقد اخوتی با هیچ مدیری نداشته و نداریم و حتی اگر در مورد مدیران نصب شده در این دولت نیز به این نتیجه رسیدیم که برخلاف تصور اولیه کارآمدی لازم را ندارند، بدون تعارف و فوری آنها را تغییر داده‌ایم.

مبارزه جدی و قاطع دولت مردمی با مصادیق بزرگ و کوچک فساد از دیگر محورهای مورد اشاره رئیس جمهور در این جلسه بود و دکتر رئیسی با تاکید بر اینکه دولت مردمی نشان داده که در راستای ارتقای کارآمدی آمادگی بالایی برای اعمال تغییرات لازم دارد، تصریح کرد: یقین بدانید که در این دولت کوچکترین مصادیق فساد و حتی ناکارآمدی تحمل نخواهد شد.

رئیس جمهور در واکنش به درخواست مطرح شده برای رسیدگی به مشکلات آبی چهارمحال و بختیاری با بیان اینکه ما اساسا برای حل مشکلات به استان سفر کرده‌ایم، افزود: دولت مردمی باور دارد که کشور ظرفیت‌های متنوع و فراوانی دارد که با مدیریت صحیح این ظرفیت‌ها از جمله در زمینه آب می‌توان بر مشکلات غلبه کرد.

رئیسی با تاکید بر ضرورت تقویت اطلاع‌رسانی شایسته از دستاوردها و اقدامات دولت، افزود: اشراف بر نظام مسائل کشور و یافتن راهکار برای حل مشکلات در کنار پرهیز از گرفتار شدن در حاشیه‌ها از جمله اصولی است که دولت سیزدهم در کنار شفافیت، مبارزه با فساد، شایسته‌سالاری و ایستادگی بر ارزش‌های انقلاب اسلامی سرلوحه کار خود قرار داده است.

به گزارش ایرنا، رییس‌ جمهور و تعدادی از وزیران هیات دولت در قالب دور دوم سفر استانی به چهارمحال و بختیاری، روز پنجشنبه به چهارمحال و بختیاری سفر کردند.

",politics,
574,"
به گزارش خبرنگار ایرنا، این تفاهم‌نامه‌ها در نشست مشترک شورای برنامه‌ریزی و توسعه و فعالان اقتصادی چهارمحال و بختیاری شامگاه پنجشنبه با حضور آیت‌الله رئیسی رییس‌جمهور بین استاندار چهارمحال و بختیاری و مدیران هلدینگ‌های بزرگ سرمایه‌گذاری امضا شد.

سرمایه‌گذاری در پتروشیمی بروجن به ارزش ۲۰ هزار میلیارد ریال با اشتغال‌زایی ۱۵۰ نفر، احیاء و بسته‌بندی آب معدنی و کشت و فرآوری گیاهان دارویی به ارزش ۸۰۰ میلیارد ریال با اشتغال‌زایی ۹۰ نفر، طرح سه هزار رأسی گاو شیری مولد در زمین‌های دشت زرین کوهرنگ به ارزش ۱۰ هزار میلیارد ریال و اشتغال‌زایی ۱۵۰ نفر و توسعه و تکمیل طرح‌های مکمل شیر خشک، واحد احداث دامداری سه هزار رأسی با اشتغال‌زایی ۱۴۰ نفر و ارزش سرمایه‌گذاری ۲۱ هزار میلیارد ریال از مهم‌ترین این طرح‌ها به‌شمار می‌رود.

به گزارش ایرنا، رییس‌جمهور و تعدادی از اعضای هیات وزیران روز پنجشنبه به شهرکرد سفر کردند.

",politics,
575,"
به گزارش خبرنگار اعزامی ایرنا، «حسین امیرعبداللهیان» که در پایان سفری سه روزه به سوئیس در فرودگاه ژنو با خبرنگاران گفت‌وگو می‌کرد، اظهار داشت: در سفر به ژنو با معاون بشردوستانه دبیرکل سازمان ملل، دبیر کمیته بین‌الملل صلیب سرخ جهانی و همچنین کمیساریای حقوق بشر گفت‌وگوهای مهمی برای فاصله گرفتن از وضعیت نسل‌کشی در غزه داشتیم و همه طرف‌ها از اقدامات و جنایات صهیونیست‌ها که در ۴۰ روز گذشته در غزه و کرانه باختری مرتکب شده‌اند، متأثر بودند.

وی افزود: با حضور حدود ۲۰ سازمان و مؤسسه بین‌المللی بشردوستانه نشستی برگزار شد که همه اتفاق نظر داشتند فجایعی که این ایام در غزه رخ می‌دهد، در تعارض با حقوق بین‌الملل و کشتار جمعی و جنایات جنگی در غزه غیر قابل اغماض است.

وزیر امور خارجه تصریح کرد: همچنین در این دیدارها و گفت‌وگوها اتفاق نظر داشتیم که باید سریعاً جنایت علیه غیر نظامیان در غزه متوقف و مرز رفح بازگشایی شود تا کمک‌های گسترده انسانی وارد این منطقه شود و موضوع کوچ اجباری فلسطینیان به اردن یا مصر که یک مسأله نگران کننده برای جامعه جهانی است نیز، مورد توجه قرار گرفت.

امیرعبداللهیان گفت: درخواست ما از مقامات بین المللی در سازمان ملل و صلیب سرخ جهانی و سازمان‌های بشردوستانه این بود که باید از حالت انفعال خارج شده و جهانیان شاهد اقدامات جدی و اساسی آنها باشند.

وی ادامه داد: امروز هم گفت‌وگوهایی صریح و روشن و مهم با خانم «کاترین کولونا» وزیر خارجه فرانسه در ژنو داشتیم و به‌خوبی روشن کردیم که شما نمی‌توانید در کنار آمریکا فقط از اقدام حماس سخن بگویید؛ حماس از نظر ما یک جریان و حرکت فلسطینی آزادی‌بخش در برابر اشغالگری است.

وزیر امور خارجه اظهار داشت: ما کشتار زنان و کودکان را در هر جای جهان همواره محکوم کرده‌ایم اما سکوت آمریکا و برخی کشورهای غربی نسبت به کشتار بیش از ۴ هزار و ۴۰۰ کودک و چند هزار زن که معنایی جز نسل‌کشی در فسلطین ندارد، قابل تحمل نیست.

امیرعبداللهیان اضافه کرد: البته من و خانم کولونا اتفاق نظر داشتیم که دامنه جنگ نباید ادامه پیدا کند و بایستی بر ابتکارات سیاسی که برای توقف جنایات جنگی، تبادل اسرا و ارسال کمک‌های انسان دوستانه تمرکز داشت و همه طرف‌ها اهتمام و جدیت لازم را برای توقف این بحران به خرج دهند اما در عین حال هشدار دادیم که در صورت تداوم این وضعیت، هر احتمالی از جمله گسترش بیشتر دامنه جنگ متصور است.

",politics,
576,"
به گزارش خبرنگار اعزامی ایرنا، «حسین امیرعبداللهیان» وزیر امور خارجه کشورمان پس از سفری سه روزه به سوئیس، دقایقی قبل فرودگاه ژنو را به مقصد تهران ترک کرد.

وزیر امور خارجه در این سفر دیدارهای متعددی با نمایندگان نهادهای حقوق بشری از جمله معاون دبیرکل سازمان ملل متحد در امور بشردوستانه، دبیر کمیته بین الملل صلیب سرخ جهانی، سفرای تعدادی از کشورها، کمیسر عالی حقوق بشر سازمان ملل، نماینده ویژه دبیرکل سازمان ملل در امور سوریه و اساتید دانشگاه برای مذاکره در خصوص توقف فوری حملات صهیونیست‌ها به مردم غزه و کشتار مردم بی‌گناه غزه خصوصاً زنان و کودکان داشت.

سفر وزیر امور خارجه کشورمان به ژنو با سفر «الی کوهن» وزیر خارجه رژیم صهیونیستی به این شهر که مقر سازمان ملل متحد در آن قرار دارد، همزمان شده بود.

به گفته امیرعبداللهیان، وزیر خارجه رژیم جعلی صهیونیستی پس از اطلاع از سفر وی به سوئیس، خود را شتابان به ژنو رساند و تعدادی از اسراییلی‌ها که ادعا کرده‌اند اسیر نیروهای فلسطینی بوده‌اند، برای مظلوم‌نمایی، کوهن را در این سفر همراهی کرده بودند.

وزیر امور خارجه کشورمان همچنین در این سفر مصاحبه‌ای با شبکه تلویزیونی سی بی اس آمریکا داشت که در آن با اشاره به درگیری‌های جاری بین رژیم صهیونیستی و حماس گفت: ما واقعاً نمی‌خواستیم این بحران گسترش یابد اما آمریکا با حمایت از اسرائیل، جنگ در غزه را تشدید کرده است.

",politics,
577,"
به گزارش خبرنگار اعزامی ایرنا، «حسین امیرعبداللهیان» وزیر امور خارجه کشورمان و «کاترین کولونا» وزیر خارجه فرانسه در ژنو با یکدیگر دیدار و گفت‌وگو کردند.

در این دیدار، در خصوص تحولات جاری در غزه تبادل نظر شد و دوطرف به بیان دیدگاه‌های خود درباره ابعاد بحران و راه‌های پایان دادن به آن‌ پرداختند.



امیرعبداللهیان و همتای فرانسوی وی همچنین برخی موضوعات کنسولی و دوجانبه را مورد بررسی قرار داده و بر استمرار رایزنی‌های مشترک در سطوح مختلف توافق کردند.

",politics,
578,"
به گزارش خبرنگار ایرنا، منوچهر متکی عصر پنجشنبه در دومین همایش شورای وحدت اصولگرایان استان کرمان اظهار داشت: به عملکرد دولت قبل انتقاد داشتیم، زیرا به کدخدا تکیه کرده بود و در جلسه پایانی دولت با رهبر معظم انقلاب ایشان فرمودند که شما ثابت کردید که آمریکا قابل مذاکره نیست و نمی‌شود به آن اعتماد کرد.

وی تصریح کرد: امیدواریم طی ۲ تا سه ماه آینده کارهایی که در این دولت شروع شده در حوزه‌ اقتصادی اثر بگذارد و در سفره مردم بنشیند.

سخنگوی شورای وحدت اصولگرایان تاکید کرد: مهمترین مصیبت برای اقتصاد کشور، گرانی افسارگسیخته است، ولی مصیبت بزرگتر این است که مردم احساس کنند که کسی نمی‌تواند این مشکلات را حل کند.

وی خاطرنشان کرد: دشمن در طول عمر انقلاب اسلامی تمامی ترفندها را برای شکست این انقلاب اجرا کرده است اما موفق نشده و امروز احساس کرده که می‌تواند با مردم نظام را شکست بدهد.

متکی ادامه داد: مردم ضامن تداوم انقلاب اسلامی هستند و دشمن تحریم انتخابات آینده را در برنامه خود دارد، اما آرزوی تحریم را به گور خواهد برد.

وی با اشاره به اغتشاشات سال گذشته کشور بیان کرد: مردم به معنای واقعی در این حوادث با دشمن همراهی نکردند و طراحی دشمن با شکست روبه‌رو شد.

سخنگوی شورای وحدت اصولگرایان گفت: این شورا ۲ هدف محوری را از سال گذشته دنبال می‌کند که اولین آن انسجام تشکیلاتی نیروهای انقلاب و اصولگرا در موضوعات کشوری و در مرحله دوم وحدت در انتخابات است.

وی تاکید کرد: نگاه ما به انتخابات این است که مردم تعیین کننده و تصمیم گیرنده هستند و به تعبیر مقام معظم رهبری شرکت در انتخابات یک وظیفه ملی و ایرانی است.

متکی افزود: تحریم کردن انتخابات با فلسفه وجودی تشکیل یک حزب منافات دارد و مردم حتی اگر از دولت ناراضی باشند، نباید حق خود و رای خود را واگذار کنند و این مهم باید برای جامعه تبیین شود که باید حق خود را بگیرند.

وی اظهار داشت: در انتخابات ریاست جمهوری دوره گذشته آمریکا با ۳۰ درصد مشارکت برگزار شد و کسی هم چیزی نگفت، اما در ایران کافی است مشارکت مردم کمی پایین بیاید، احزاب نقش مهمی در مشارکت حداکثری مردم در انتخابات دارند و اوج فعالیت‌های سیاسی یک حزب در دوران انتخابات است.

وزیر سابق امور خارجه تصریح کرد: حاج قاسم الگوی بسیار خوب مردم محوری است و این روحیه او باعث شد که در دل‌ها قرار بگیرد و امروز شورای وحدت در تعامل با مردم از شهید سلیمانی الگو می‌گیرد.

وی تاکید کرد: شورای وحدت اصولگرایان اعتقادی به کاهش مشارکت ندارد و تمامی تلاش خود را برای مشارکت حداکثری مردم در انتخابات می‌کند.

وی با اشاره به عملیات طوفان الاقصی خاطر نشان کرد: برای نخستین مرتبه معادله عوض شد و جبهه مقاومت حمله و اسرائیل غافلگیر شد و رژیم جعلی صهیونیستی بعد از جنایاتی که در غزه مرتکب می‌شود یک شب آرام نخواهد داشت و این جنایات بی‌پاسخ نخواهد ماند.

جامعه روحانیت مبارز دنبال کسب قدرت نیست

عضو و سخنگوی جامعه روحانیت مبارز گفت: جامعه روحانیت مبارز حزب نیست و دنبال کسب قدرت نیستیم و نمی‌خواهیم دولت را به دست بگیریم، بلکه ما می خواهیم اسلام را حفظ کنیم و از ارزش‌های اسلامی صیانت کنیم.

حجت الاسلام غلامرضا مصباحی مقدم بیان کرد: جامعه روحانیت مبارز بزرگترین تشکل سیاسی کشور است و نقش هدایت‌گری دارد و تلاش می‌کنیم مردم را برای حفظ انقلاب اسلامی آگاه کنیم.

وی تاکید کرد: گاهی اوقات تشکل های سیاسی از یکدیگر فاصله می‌گیرند و تلاش می‌کنیم که آنها را دور هم جمع کنیم و اگر جایی لازم شد، اختلاف را حل کنیم و در مسائل مهم سیاسی انتظارات نظام از مردم را تبیین کنیم.

سخنگوی جامعه روحانیت مبارز اظهار داشت: ما از انتخاب خودمان در ریاست جمهوری آیت الله رئیسی پشیمان نیستیم و ایشان کشوز را طی گام‌هایی به پیش برده است، البته ضعف‌هایی هم وجود دارد و آن را کتمان نمی‌کنیم که جای بحث دارد، اما در مجموع دولت ایشان موفق عمل کرده است.

وی با اشاره به سوابق فعالیتی جامعه روحانیت مبارز تصریح کرد: اساسنامه جامعه روحانیت مبارز در سال ۹۷ نهایی و اجرایی شد و حدود سه سال است که فعالیت جامعه روحانیت در سطح کشور انجام می‌شود.

حجت الاسلام مصباحی‌مقدم خاطر نشان کرد: انقلاب اسلامی نقشه‌ای را تعریف کرد که ملت در سرنوشت خود نقش‌آفرین باشند و حتی رهبری کشور به واسطه مجلس خبرگان که توسط مردم انتخاب شده، تعیین می‌شود.

وی ادامه داد: مجلس شورای اسلامی نیز با رای مردم شکل می‌گیرد و بهترین کار نظام جمهوری اسلامی برگزاری انتخابات منظم است و اگر قدرت ملت و حضور مردم نبود نظام دوام نمی‌آورد و در صحنه بودن مردم نیز به بقای نظام کمک کرده است.

عصو جامعه روحانیت مبارز گفت: نماینده منتخب مردم در مجلس شورای اسلامی باید تمام وقت خود را برای مجلس بگذارد و قانون‌گذاری و نظارت بر حسن اجرای قانون وظیفه اصلی نماینده مجلس است و نماینده مجلس باید کار خود را به درستی انجام بدهد و حق دخالت در امور اجرایی کشور را ندارد.

وی افزود: بزرگترین ماموریت‌ شورای وحدت اصولگرایان افزایش مشارکت مردم در انتخابات پیش رو است و باید همه مراقبت کنیم که کشور از این طریق ضربه نخورد، زیرا مشارکت حداکثری مردم در انتخابات برای دشمن ناامیدی ایجاد می‌کند.

حجت الاسلام مصباحی‌مقدم بیان کرد: امروز جای سپهبد شهید سلیمانی در متطقه خالی است و اگر اقدامات حاج قاسم در نقاط مختلف منطقه نبود، امروز همین رزمندگان و جبهه مقاومت را نداشتیم و او خود را فدایی راه قدس قرار داد. 

وی تاکید کرد: حمله و تجاوز رژیم صهیونیستی به خانه‌های مسکونی مردم و تخریب بیمارستان‌ها در غزه نشان از عجز، ذلت، حقارت و وحشی‌گری رژیم غاصب صهیونیستی است.

",politics,
579,"
به گزارش خبرنگار ایرنا، حجت‌الاسلام محمدعلی نکونام شامگاه پنجشنبه در نشست مشترک شورای برنامه‌ریزی و توسعه و فعالان اقتصادی چهارمحال و بختیاری با حضور رییس‌جمهور تاکید کرد: مردم قدردانی خدمات نظام جمهوری اسلامی هستند و اجتماع انبوه مردم در مصلی امام خمینی (ره) شهرکرد از نقاط مختلف استان بود.

وی افزود: پیوند بین دولت و ملت یک نعمت از نعمت‌های بزرگ الهی است که دولت را در پیش‌برد امور موفق می‌کند.

نکونام تصریح کرد: رهبر معظم انقلاب اسلامی بر سفرهای استانی، حضور بین مردم و تحویل گرفتن گرم‌ مردم تاکید دارند که همین حضور انبوه مردم پیام دارد.

وی‌ استفاده از فرصت‌ها را ضروری دانست و یادآور شد: فرصت مغتنم انقلاب اسلامی، حیات بخشیدن به اسلام و جهان را به ارزش‌های اسلامی توجه دادن، معنویت را زنده کردن، توجه به عدالت، ظلم‌ستیزی در عالم و جهان دستاورد انقلاب اسلامی است که باید همواره قدردان باشیم.

نماینده ولی‌فقیه در چهارمحال و بختیاری و امام جمعه شهرکرد اظهار داشت: تلاشگران و مسوولان خاشع در برابر پروردگار باشند و از قرآن درس بگیرند.

وی گفت: پیامبر اسلام (ص) ملت خود را به پنج نکته کلیدی شامل گوش شنوا داشتن، اطاعت کردن، پُرتلاش بودن، روحیه جهادگری و پیوسته بودن جامعه وحدت‌آفرین توصیه فرموده‌اند.

نکونام تاکید کرد: مطالبه‌ها و انتقادها باید با سواد مطالبه، دقت، رعایت تمامی مسایل، دیدن قوت‌ها و خوبی‌ها ارائه شود. دولت سیزدهم اقدامات شجاعانه و ایثارگرانه انجام داده که همراه با نگاه دیپلماسی قوی بوده است.

نماینده ولی‌فقیه در چهارمحال و بختیاری و امام جمعه شهرکرد تصریح کرد: حمایت از دولت سیزدهم به‌عنوان دولت انقلابی، مخلص و ارزش‌گرا از مهم‌ترین واجبات است.

وی با قدردانی از برگزاری میزهای خدمت دستگاه‌های اجرایی چهارمحال و بختیاری در نمازهای جمعه مناطق مختلف استان یادآور شد: حضور تمامی دستگاه‌های اجرایی در میزهای خدمت باعث رفع برخی مشکلات و گره‌های مردم شده است و روند برگزاری آن هنوز ادامه دارد.

نکونام اظهار داشت: وضعیت جاده‌ها، آب، توسعه گلخانه‌های کشاورزی، حمایت از سرمایه‌گذاران، خدمات پزشکی، نوسازی مدارس، تقویت زیرساخت‌های حوزوی، مراکز معنوی، تربیتی و خانه‌های عالم، مراکز ورزشی و هنری در چهارمحال و بختیاری به ارتقاء نیاز دارد.

وی با اشاره به انجام اقدامات فرهنگی برای کاهش آسیب‌های اجتماعی گفت: یک‌سری طرح‌های مالی با پشتوانه‌های مالی برای تحقق این امر ضروری است. افزایش پروازهای فرودگاه بین‌المللی شهرکرد از مهم‌ترین نیازهای چهارمحال و بختیاری برای تسریع در روند توسعه استان به‌شمار می‌رود. به گزارش خبرنگار ایرنا، رییس‌جمهور و تعدادی از وزیران هیات دولت روز پنجشنبه در شهرکرد حضور یافتند.

",politics,
580,"
به گزارش حوزه دفاعی و امنیتی ایرنا، سردار سرتیپ پاسدار «اسماعیل قاآنی» در پیام خود به فرمانده گردان‌های القسام نوشت: حماسه بزرگی به نام طوفان الاقصی خلق کردید که ضعف و شکنندگی رژیم غاصب صهیونیستی را به وضوح نمایش داد و نشان دادید که این رژیم از لانه عنکبوت ضعیف‌تر است.

وی با تأکید بر اینکه فلسطین و منطقه پس از طوفان الاقصی دیگر مانند قبل نخواهد بود، متذکر شد: حملات مقاومت علیه نیروها و خودروهای زرهی دشمن ثابت کرد که مقاومت غزه قابلیت ابتکار دارد.



فرمانده نیروی قدس سپاه به فرمانده گردان‌های القسام تأکید کرد: برادران شما در محور مقاومت با شما متحد هستند و اجازه نخواهند داد دشمن به اهداف کثیف خود در غزه و فلسطین برسد؛ ما بر عهد برادرانه خود که ما را با هم متحد می‌کند هستیم و به شما اطمینان می‌دهیم هر کاری لازم باشد، در این نبرد تاریخی انجام خواهیم داد.

",politics,
581,"
به گزارش حوزه احزاب ایرنا، مجمع عمومی جبهه پایداری انقلاب اسلامی صبح پنجشنبه ۲۵ آبان ۱۴۰۲ با حضور چهره‌هایی چون حجج اسلام کاظم صدیقی امام جمعه موقت تهران و مجتبی مصباح یزدی فرزند آیت‌الله مصباح یزدی و رحیم احمدی روشن پدر شهید مصطفی احمدی روشن در مجتمع فرهنگی آدینه برگزار شد.

در این نشست حجت‌الاسلام نصرالله پژمان‌فر رئیس مجمع عمومی جبهه پایداری با ابراز تأسف از جنایات ناگواری که این روزها در فلسطین اشغالی و نوار غزه در جریان است، اظهار داشت: این فجایع انسانی، قلوب بسیاری از مسلمانان و سراسر مردم جهان را جریحه‌دار کرده است اما از طرفی با پایداری و استقامتی که به‌عنوان مهم‌ترین فرهنگ دینی ما مطرح است،‌ امروز جبهه باطل در شرایط بسیار سختی گرفتار شده است.

وی افزود: اگرچه این تجاوز وحشیانه، خسارات زیادی را به بار آورده و از دست دادن بیش از ۱۱ هزار نفر و مجروح شدن آنها بسیار ناراحت‌ کننده است، اما شاید چنین واقعه‌ای باورکردنی نبود و حتی برخی کسانی که اطراف ما بودند هم باور نداشتند که تنها راه نجات جهان اسلام، مقاومت و ایستادگی است که می‌تواند ما را از شر این مشکلات نجات دهد.

رئیس مجمع جبهه پایداری انقلاب اسلامی گفت: روزی انقلاب اسلامی، گفتمان مقاومت را در جهان مطرح کرد و بحمدالله اکنون این گفتمان، به گفتمانی فراگیر در دنیا تبدیل شده است. ما باید شهدا را یاد کنیم که در این مسیر به شهادت رسیدند و برای کسانی که مجروح شدند، آرزوی عافیت داشته باشیم. امیدواریم این اتفاقات به زودی به «اَلَیسَ صُبح بِقَریب» ختم شود.

پژمان‌فر در پایان سخنانش یاد آیت‌الله مصباح یزدی (ره) و آیت‌الله خوشوقت (ره) را که جبهه پایداری همواره از رهنمودهایشان بهره‌مند بوده، گرامی داشت.

در این جلسه که حجت‌الاسلام مرتضی آقاتهرانی رئیس شورای مرکزی جبهه پایداری و رئیس کمیسیون فرهنگی مجلس شورای اسلامی و سید صادق محصولی دبیرکل جبهه پایداری و جمع کثیری از اعضای این تشکل در سطح استان‌ها و شهرستان‌های کشور حضور داشتند، با انتخاب اعضای حاضر در مجمع، حجت‌الاسلام پژمان‌فر به عنوان رئیس مجمع، مهدی غیرتمند به عنوان نایب رئیس و وحید جهان‌آرا به عنوان منشی مجمع انتخاب شدند.

",politics,
582,"
به گزارش خبرنگار ایرنا، سید محمدتقی شاهچراغی شامگاه پنجشنبه در جمع فرمانداران و بخشداران استان مازندران که در سالن شماره یک استانداری مازندران برگزار شد، اظهار کرد: نقش مردم و اقشار مختلف جامعه در برگزاری یک انتخابات پرشور و تحقق عینی جهاد تبیین بسیار اساسی است و با استفاده از ظرفیت های مردمی می‌توان مسیر شناسایی و حل مشکلات و نیز پیشرفت کشور را سرعت داد.

وی گفت: طبق بررسی‌ها روزانه میلیون ها پیام و محتوای رسانه‌ای فارسی در رسانه‌های بیگانه، شبکه‌های اجتماعی و فضای مجازی منتشر می‌شود که عمده این تولیدات علیه نظام و انقلاب اسلامی است. این عملیات رسانه ای برای ادارک سازی غلط از وضعیت کشور صورت می‌گیرد و اگر در این شرایط دستاوردها و خدمات نظام را دقیق و درست بیان کنیم می‌توانیم دسیسه‌های دشمنان را خنثی کنیم.

شاهچراغی افزود: از مسئولان اجرایی در همه سطوح و شهرستان‌ها انتظار می‌رود که در امر اطلاع‌رسانی پیشرفت های استان و کشور اهتمام بیشتری داشته باشند و همه اقداماتی که می‌توانند در افزایش امید و اعتماد و رضایت جامعه اثرگذار باشند را به مردم بیان کنند.

لزوم تقویت اطلاع‌رسانی انتخاباتی

رییس ستاد انتخابات کشور با تاکید بر ضرورت اطلاع‌رسانی درباره فرآیند انتخابات به آحاد جامعه خاطرنشان کرد: از ظرفیت‌های مختلف اطلاع‌رسانی مانند رسانه های گوناگون، فضای مجازی و تبلیغات محیطی برای آماده‌سازی افکار عمومی نسبت به انتخابات پیش رو باید بهره گرفته شود و فضای گفت و گو در کشور حول محور گفتمان پیشرفت شکل بگیرد.

معاون سیاسی وزیر کشور درباره عملکرد ستاد انتخابات استان مازندران گفت: اقدامات خوبی در فرآیند انتخابات در استان مازندران صورت گرفته است و تمامی اقدامات ما در عرصه انتخابات باید مطابق قانون مصوب باشد.

رییس ستاد انتخابات کشور بر ضرورت توجه به انتخاب افراد برای فعالیت در شعب اخذ رأی تاکید کرد و گفت: انتخابات را خود مردم در قالب هیات‌های نظارت و اجرایی برگزار می‌کنند و توصیه می شود در انتخاب اعضای شعب توسط هیات‌های اجرایی نهایت دقت لحاظ شود و عوامل اجرایی تسلط کاملی بر قانون انتخابات و ضوابط برگزاری را داشته باشند.

آماده‌سازی شعب یک روز پیش از انتخابات 

شاهچراغی، آماده‌سازی همه شعب اخذ رأی یک روز پیش از برگزاری انتخابات را ضروری عنوان کرد و افزود: یکی از مشکلات زمان بازگشایی درِ ورودی برخی از شعب بود که در قانون جدید تکلیف شده که یک روز پیش از انتخابات همه شعب باید آمادگی کامل را داشته باشند و این قانون را اجرایی و پیاده سازی خواهیم کرد.

رییس ستاد انتخابات کشور رعایت اصل بی‌طرفی توسط مسوولان و عوامل اجرایی انتخابات را ضروری و خط قرمز دولت در انتخابات بیان کرد و گفت: ستاد انتخابات در هر استان و شهرستان نقطه کانون مرکزی ایجاد آرامش و سلامت است و همه اعضای ستاد انتخابات موظف هستند که اصل بی‌طرفی را رعایت کنند.

شاهچراغی افزود: این که نماینده فعلی رای بیاورد یا رقیب‌ش پیروز انتخابات شود به عوامل اجرایی و برگزار کننده هیچ ارتباطی ندارد. بسیاری از نامزدها ممکن است با مسوولان و عوامل اجرایی ارتباط دوستانه‌ای داشته باشند یا درگذشته همکار بوده باشند. نباید این ارتباط در عملکرد عوامل اجرایی اثرگذار باشد و حتما باید در این زمینه نهایت دقت را به خرج داد.

معاون سیاسی وزیر کشور با بیان این‌که در انتخابات امنیت روانی جامعه اهمیت بسیار زیادی دارد، افزود: از نظر ما در فرآیند انتخابات همه نامزدها یکسان هستند و هیچ فردی بر دیگری برتری ندارد و عدالت تبلیغاتی در انتخابات هم با همین نگاه دنبال می شود.

",politics,
583,"
به گزارش ایرنا از پایگاه اطلاع‌رسانی دولت، آیت‌الله سید ابراهیم رئیسی عصر پنجشنبه در دیدار با جمعی از سران و نمایندگان عشایر استان با اشاره به اهتمام دولت برای رسیدگی به مشکلات و رفع نیازهای عشایر کشور، افزود: عشایر به لحاظ نقش‌آفرینی همه اعضای خانواده در فرآیند تولید، مولدترین بخش از جمعیت کشور هستند.

رییس جمهور با بیان اینکه به برکت انقلاب اسلامی کارهای بسیاری برای عشایر انجام شده، بر تلاش بیشتر برای انجام کارهای نکرده و باقیمانده تاکید کرد و گفت: رفع مشکلات ایل‌راه‌ها، ایجاد فرصت‌های شغلی متناسب برای جوانان عشایر، رسیدگی به مشکلاتی که در گذشته در زمینه اعطای زمین برای چرای دام به عشایر اختصاص پیدا کرده است اما مورد کاربری‌های دیگری قرار گرفته است، ایجاد همراه‌سرا برای خانواده‌های عشایری که نیاز به مراجعه به بیمارستان‌ها پیدا می‌کنند و کمک به تقویت تولیدات عشایری مورد توجه دولت مردمی است و پیگیری خواهد شد.

آیت‌الله رئیسی در پاسخ به درخواست تعدادی از حاضران برای سفر به لردگان، با بیان اینکه حضور در این منطقه در برنامه سفر ما پیش‌بینی شده بود، اما به دلیل پیش‌بینی هواشناسی لغو شد، اظهار داشت: بنده تاکید دارم که به همه مناطق کشور سفر کنم و سفر بنده به لردگان نیز شاید دیر و زود داشته باشد، اما سوخت و سوز ندارد و حتما به حضور مردم عزیز لردگان خواهیم رسید.

در پایان این دیدار رئیس جمهور نماز مغرب و عشاء را در جمع سران و نمایندگان عشایر حاضر اقامه کرد.

به گزارش ایرنا، آیت‌الله رییسی به همراه اعضای هیات دولت روز پنجشنبه برای دومین بار به استان چهارمحال و بختیاری سفر کرد.

",politics,
584,"
به گزارش خبرنگار ایرنا، آیت‌الله سیدابراهیم رئیسی روز پنجشنبه در دومین سفر استانی خود به استان چهارمحال و بختیاری در نشست با نخبگان و فعالان اقتصاد دانش‌بنیان این استان افزود: شرکت‌های دانش‌بنیان ارتباط مستقیمی با اقتصاد مقاومتی دارند و دانشگاه باید در کنار اقتصاد، صنعت، معدن و کشاورزی قرار گیرد تا بتوانیم علم و دانش و فناروی را با تولید در همه عرصه‌ها عجین کنیم.

وی ادامه داد: اگر این مهم شکل گیرد هم هزینه‌ها کاهش می‌یابد و هم تولید افزایش پیدا می‌کند و استقلال اقتصادی کشور محقق می‌شود.

بانک‌ها شرکت‌های خُرد و نوپا را در اولویت قرار دهند

رییس دولت سیزدهم با اشاره به مطالبه نخبگان و شرکت‌های دانش‌بنیان در خصوص تخصیص اعتبارات و تسهیلات بیشتر به این بخش، تصریح کرد: بانک‌ها در پرداخت تسهیلات، شرکت‌های دانش‌بنیان و فناور را در اولویت قرار دهند.

آیت‌الله رئیسی همچنین بر ضرورت تسهیل صدور مجوز برای فعالیت‌ شرکت‌های دانش‌بنیان تاکید کرد و گفت: در صدور مجوز باید به بخش‌های خُرد و شرکت‌های نوپا توجه بیشتری شود و اینطور نباشد که فقط شرکت‌های بزرگ و دارای برند از تسهیلات برخوردار شوند.

وی با تاکید بر اینکه در هریک از استان‌های کشور که محصول دانش‌بنیان تامین می‌شود، استاندار در شورای اداری اعلام کند که دستگاه‌های اجرایی نیازهای خود را از محصولات شرکت‌های دانش‌بنیان همان استان تامین کنند و حق تامین آن را از خارج استان را ندارند.

واردات بی رویه همچون خنجری از پشت بر تولید کشور

رییس جمهور با بیان اینکه واردات بی‌رویه خنجری است از پشت بر تولید وارد می‌شود، اظهار داشت: در سطح کلان کشور نیز این موضوع باید رعایت شود و هر محصولی که در کشور تولید می‌شود نباید آن را وارد کرد، البته یک مافیای واردات در کشور داریم که فقط دنبال سوداگریی است و از این طریق پول به جیب می‌زند که باید جلوی آن را گرفت.

وی همچنین توصیه کرد تا هلدینگ‌های بزرگ از شرکت‌های دانش‌بنیان حمایت کرد و خود را ملزم به سرمایه‌گذاری در این رابطه کنند.

رییس جمهور، توزیع عادلانه امکانات را که یکی از مهمترین مطالبه شرکت‌های دانش‌بنیان استان چهارمحال و بختیاری را مورد تاکید خود قرار داد و گفت: اصل عدالت توزیعی در امکانات، مطالبه درست و برحقی است و باید این مهم در همه نقاط کشور شکل گیرد.

آیت‌الله رئیسی با بیان اینکه ملت ایران تهدید تحریم را به فرصت تبدیل کرده است، تصریح کرد: تحریم‌ها سبب شد بر توانمندی‌های داخلی تمرکز کرده و نیازهای خود را تولید کنیم و در این خصوص محصولات استراتژیک و راهبردی به ویژه در بخش کشاورزی و کالاهای اساسی در اولویت حمایت و تخصیص اعتبارات قرار دارند.

وی، ضمانت بانکی برای برخورداری شرکت‌های دانش‌بنیان از تسهیلات را چالش جدی این شرکت‌ها برشمرد و گفت: باید ضمانت بانکی جای خود را به ارزش‌گذاری دانش آن شرکت بدهد تا مشکل این شرکت‌های نوپا برطرف شود.

دولت رقیب بخش خصوصی نیست

رییس جمهور با تاکید بر اینکه دولت رقیب بخش خصوصی نیست، افزود: کارِ دولت نظارت، حمایت و هدایت است.

آیت‌الله رئیسی در ادامه به قابلیت‌های گردشگری استان چهارمحال و بختیاری اشاره کرد و گفت: با شکوفایی گردشگری طبیعی در استان موافقم و برخی از مناظر این استان را اگر نگوییم بی‌نظیر اما کم نظیر است و ظرفیت خوبی برای رونق این صنعت به شمار می‌رود.

وی تصریح کرد: باید در جذب گردشگر داخلی و خارجی اهتمام به کار گرفت، هرچند جذب گردشگران داخلی برای شکوفایی صنعت گردشگری این استان کفایت می‌کند.

آیت‌الله رئیسی افزود: اینجا استان دل‌انگیزی است و برای گردشگر خاطره‌انگیز باشد و بهره‌گیری از این ظرفیت‌ها نیاز به کار جهادی دارد و باید تزاحم‌ها حل شود و نگاه بخشی را کنار بگذاریم.

وی در خصوص مطالبه نبخگان در خصوص استقلال بنیاد ملی نخبگان از معاونت علمی رییس‌جمهور نیز گفت: این مطالبه قابل بررسی است.

تاکید بر تکمیل زنجیره بادام و گیاهان دارویی در استان

رییس جمهور در خصوص تکمیل زنجیره‌های ارزش در استان چهارمحال و بختیاری بر محصول بادام و گیاهان دارویی تاکید کرد و گفت: ارزش‌افزوده صادرات گیاهان دارویی بیشتر از نفت است.

وی با بیان اینکه اشتغال برای نیروهای تحصیل‌کرده موضوع مهمی است و باید بیش از این به آن پرداخت، یادآور شد: شغل مساله مهمی در کشور است اما باید حساب شده باشد.

به گزارش ایرنا، آیت‌الله سید ابراهیم رئیسی روز پنجشنبه ۲۵ آبان برای دومین بار به استان چهارمحال و بختیاری سفر کرد.

",politics,
585,"
به گزارش ایرنا، سردار سرلشکر حسین سلامی روز پنجشنبه در آیین گرامیداشت سالروز حماسه و ایثار استان اصفهان که در گلزار شهدای شهر اصفهان برگزار شد، با اشاره به اینکه صهیونیست‌ها در ظاهر قدرتمند و با استحکام به نظر می‌رسند اما قلب آنها از هم پراکنده است، اظهار کرد: غزه به‌زودی به مدفن صهیونیست‌ها تبدیل می‌شود.

وی افزود: در قرآن و در سوره حشر آمده است که قوم ظالم فکر می‌کند دژها و دیوارها آنها را از عذاب الهی محفوظ می‌کند اما عذاب الهی از جایی که آنها فکر نمی‌کنند فرا می‌رسد و خدا در دل آنها رعب ایجاد می‌کند.

فرمانده کل سپاه پاسداران انقلاب اسلامی تصریح کرد: زمانی آنها از ترس تسلط شیعیان خانه‌های خود را به دست خود تخریب می‌کنند و این داستان قرآن مربوط به همین قوم شرور است.

وی ادامه داد: امروز جوانان فلسطینی در دریای مقاومت در مقابل تانک‌های اسرائیلی‌ها قرار دارند و آنها با تانک‌های چیده شده به قلب جوانان می‌تازند و تا کنون ۱۸۰ تانک زرهی یعنی معادل ۱۰ درصد امکانات خود را از دست داده‌اند.

سردار سلامی گفت: جوانان فلسطینی اکنون در حال سازگاری با شرایط جدید هستند و این آغاز ماجرا و باتلاق نظامی، سیاسی، اخلاق، اقتصاد و اطلاعات اسرائیل است.

وی تاکید کرد: این آشفتگی، هراس، ابهام از آینده، سرزمین جنگ و مهاجرت معکوس برای اسرائیلی‌ها آغاز شده و آنها باید به دست خود فرو بریزند.

فرمانده کل سپاه پاسداران انقلاب اسلامی بیان داشت: مظلومیت و شرافت این مردم سرانجام کار خود را خواهد کرد و ما به روزهای نصرت و پیروزی نزدیک می‌اندیشیم.

وی اضافه کرد: همان گونه که توفان قبلی از جایی که دشمن فکر نمی‌کرد فرا رسید، باید باز هم منتظر توفان دیگر برای فروپاشی اسرائیل باشیم.

سردار سلامی گفت: این همبستگی و همدلی جوانان در جامعه جهانی مسلمان و غیر مسلمان با ظلم ناسازگار در مقابل آمریکا و شرکای او ایستاده است.

فرمانده کل سپاه تصریح کرد: ما معتقدیم؛ مستکبران عالم دست به دست هم داده و در یک نمایش نفرت انگیز، شرم‌آور و تحقیرآمیز با خفت و ذلت به جنگ با نوزادان در اتاق عمل و تصرف «آی سی یو» و «سی سی یو» رفتند تا نشان دهند؛ قدرتمندند.

وی تاکید کرد: آیا این خفت نیست که بزرگترین امپراتوری ظاهری جهان به کشتار کودکان بی‌دفاع می‌پردازد و مردم را در یک باریکه محاصره، بیماران را کشتار و امکانات آب، غذا و سوخت را به روی مردم بسته‌اند و به این آتشباری خود افتخار می‌کنند؟

سردار سلامی گفت: این پایان عمر و فروپاشی امپراتوری آنها است، زیرا رفتار دیوانه‌وار نشانه فروپاشی است؛ چنان که برخی حیوانات وقتی مرگشان فرا می‌رسد، سر و صدای زیادی می‌کنند و صحنه نیز نشان می‌دهد آنها به فروپاشی زودرس رسیده‌اند.

فرمانده کل سپاه پاسداران انقلاب اسلامی بیان کرد: مردم فلسطین آموخته‌اند رمز سعادت از استقامت و صبر بر مصیبت می‌گذرد و بعد از سختی؛ آسایش، آرامش و نصرت نازل و فلسطین خواهد ماند و آن سیاست مدفون سیاست مستکبران است.

وی در این آیین به توصیف مردم اصفهان و حماسه ۲۵ آبان پرداخت و نصف جهان را نیمه حق عالم که در سوی حق ایستاده است، خطاب کرد.

به گزارش ایرنا، در این آیین از خانواده‌های جبهه مقاومت لبنان و فلسطین قدردانی و همچنین از پوستر نوزدهم جشنواره رسانه ای ابوذر، نشان کنگره ۲۴ هزار شهید استان اصفهان و نیز ۲۵ جلد کتاب با موضوع نقش اصفهان در دفاع مقدس رونمایی شد.

",politics,
586,"
به گزارش خبرنگار حوزه دولت ایرنا، شهرکرد، مرکز چهارمحال و بختیاری، نهمین مقصد دور دوم سفرهای استانی آیت‌الله «سید ابراهیم رئیسی» و دولتمردانش بود؛ استانی به وسعت بام ایران که در نخستین دور سفرهای استانی بیش از ۲۲۲۰ مصوبه را از آن خود کرد؛ مصوباتی که قرار بود سه ساله تحقق پیدا کند اما در همان سال نخست، یعنی ۱۴۰۱، ۷۶ درصد آنها محقق شد.

۱۹ خرداد ۱۴۰۱ از یاد مردم منطقه لِبِد چهارمحال و بختیاری نمی‌رود؛ مردمی که باورشان نمی‌شد روزی یک مقام عالی‌رتبه دولتی را از نزدیک ببینند، حالا در جریان سفر رئیس‌جمهور به استانشان او را در یکی از محروم‌ترین مناطق این استان می‌دیدند که برای رفع محرومیت‌های این بخش به مسئولان امر دستورات لازم را صادر می‌کرد. و حالا، بعد از گذشت کمتر از یک‌سال، رئیس‌جمهور دوباره به استان چهارمحال و بختیاری سفر کرده است. 

حضوری تمام‌قد برای قدردرانی 

در مراسم استقبال از آیت‌الله رئیسی، یک مهمان ویژه هم حضور داشت؛ «بی‌بی‌گل»، همان پیرزن ساده‌دل روستایی که در سفر استانی سال گذشته رئیس‌جمهور به این استان، در جاده‌ای خاکی جلوی خودروی حامل رئیس‌جمهور را گرفت تا به او نامه بدهد؛ رنج‌نامه‌ای که نه‌تنها پاسخ سریع رئیس‌جمهور و حل مشکل سرپناه او و ۴۳ خانوار دیگر را به‌دنبال داشت، که منشاء تحولات زیادی در عرصه آبادانی این منطقه شد و «بی‌بی‌گل»، این بار در فرودگاه شهرکرد به استقبال رئیس‌جمهور رفت تا از او به‌صورت ویژه قدردانی کند. 



برنامه های سفر یک روزه

بهره‌برداری از ۵۰ کیلومتر بزرگراه، افتتاح چهار هزار واحد مسکن شهری و روستایی در قالب طرح نهضت ملی، آغاز عملیات اجرایی احداث ۱۲ هزار واحد مسکونی و واگذاری ۴۰۰ قطعه زمین در قالب طرح جوانی جمعیت و آماده‌سازی ۲۰۰ هکتار زمین، افتتاح طرح توسعه چادر مشکی حجاب در شهرکرد، توسعه صنایع فولاد، بهره‌برداری از ۲ هزار هکتار آبیاری نوین، اجرای ۶ طرح آب‌رسانی به زمین‌های کشاورزی و تعریض و ایمن‌سازی ۳۰۰ کیلومتر جاده ارتباطی در زمُره دیگر برنامه‌های سفر رئیس‌جمهور به استان چهارمحال و بختیاری است.

همچنین افتتاح ساختمان پارک علم و فناوری و بهره‌برداری از ۱۱۰ کیلومتر شبکه فیبرنوری شهری و ۴۳۰ کیلومتر فیبرنوری روستایی، سخنرانی در مُصلای امام خمینی (ره) شهرکرد، دیدار با سران طوایف، دیدار با اقشار مردمی و نشست با مسئولان آب و فاضلاب و بنیاد نُخبگان، حضور در شورای اداری و نشست مطبوعاتی از دیگر برنامه‌های سفر دو روزه رئیس‌جمهور به این استان است.

مردمی باصفا و انقلابی 

رئیس‌جمهور در بدو ورود به چهارمحال و بختیاری در فرودگاه بین‌المللی شهرکرد با اشاره به هدف خود از سفر به این استان اظهار داشت: مردم این استان چه لُرها (بختیاری‌ها) و چه تُرک‌ها و فارس‌های استان همه مردمانی پُرتلاش، باصفا و وفادار به انقلاب اسلامی هستند.



رئیس‌جمهور با در ادامه استفاده بهینه از ظرفیت‌های طبیعی استان از جمله زمین‌های حاصلخیز، مراتع و معادن را موجب برطرف شدن بسیاری از مشکلات چهارمحال بختیاری عنوان کرد و افزود: با طرح‌هایی که در زمینه آب‌رسانی در دو سال گذشته اجرایی شده، نیمی از مشکل آب‌رسانی استان حل می‌شود که باید از همه دست‌اندرکاران تشکر کنم.

آیت‌الله رئیسی ابراز امیداوری کرد با پیگیری‌های دولت و تلاش مسئولان استانی با بهره‌گیری از ظرفیت‌های استان، مشکل محرومیت و بیکاری در چهارمحال و بختیاری مرتفع شود.

افتتاح ۱۵ طرح آبی و برقیِ ۲۷ هزار میلیاردی

رئیس‌جمهور در اولین بخش از برنامه‌های نهمین مقصد از دور دوم سفرهای استانی دولت مردمی، طرح عظیم تأمین آب شرب بهداشتی استان چهارمحال و بختیاری، شامل آبگیری سد غدیر باباحیدر و شبکه انتقال و توزیع آب این سد را افتتاح کرد.

درصد پیشرفت فیزیکی سد غدیر باباحیدر در ابتدای دولت مردمی ۶۰ درصد و طرح تأمین آب شرب چهارمحال و بختیاری ۳۰ درصد بود که با توجه به اهمیت طرح در راستای رفع تنش‌های آبی و برنامه دولت مردمی برای تکمیل طرح‌های نیمه‌تمام، در اولویت اقدام قرار گرفت و امروز همزمان با دومین سفر دولت مردمی و با حضور رئیس‌جمهور به شکل رسمی افتتاح و مورد بهره‌برداری قرار می‌گیرد.



همچنین با افتتاح طرح‌های انتقال و توزیع آب سد غدیر باباحیدر، جهاد آب‌رسانی به ۱۱۷ روستای استان، ارتقای سیستم آب‌رسانی شهری و خدمات پایدار به مشترکین و احداث یک تصفیه‌خانه فاضلاب در شهر فرادنبه چهارمحال و بختیاری که شامل همه بخش‌های تأمین، انتقال، توزیع و بازتولید آب می‌شود، ۶۵ درصد از آب شرب بهداشتی و سالم مورد نیاز استان به شکل پایدار تأمین و به این ترتیب تنش آبی استان پس از ۱۶ سال برطرف خواهد شد.

۹ طرح توسعه و تقویت شبکه توزیع برق نیز همزمان و به شکل ویدئوکنفرانس در مناطق مختلف استان چهارمحال و بختیاری افتتاح شدند.

 اجرای طرح‌های آب‌رسانی در چهارمحال و بختیاری ۱۳ برابر شده است

رئیس‌جمهور در مراسم بهره‌برداری از ۱۵ پروژه آب‌رسانی و برق‌رسانی استان چهارمحال و بختیاری با ابراز خرسندی از به ثمر نشستن بخش قابل توجهی از وعده‌های دولت به مردم استان در دور اول سفرهای استانی در بخش آب‌رسانی، بر اهمیت مدیریت منایع آبی تأکید کرد و گفت: اگر بتوانیم آب را به درستی در چهارمحال و بختیاری مدیریت کنیم، آب شرب و صنعت در این استان تأمین خواهد شد.

آیت‌الله رئیسی در ادامه تاخیر ۱۴ ساله در بهره‌برداری از «سد بابا حیدر»، را موجب ۱۰ برابر شدن هزینه احداث آن عنوان کرد و افزود : اجرا و بهره‌برداری از پروژه سد باباحیدر که ۱۴ سال به طول انجامیده است، اگر در سال‌های گذشته این پروژه به ثمر می‌نشست هزینه آن ۱۵۰ میلیارد تومان بود اما گذشت زمان باعث شد هزینه آن ۱۰ برابر شود.

رئیس‌جمهور با اشاره به اهتمام دولت برای رفع تنش آبی در روستاهای استان چهارمحال و بختیاری، گفت: امروز تنش آبی ۱۱۷ روستای استان حل شده است و امیدواریم که این عدد به ۲۰۰ روستا برسد.

آیت‌الله رئیسی با بیان اینکه اجرای پروژه‌های آبرسانی در استان چهار محال بختیاری جز با کار جهادی، انگیزه و اخلاص مدیران قابل حل نبود، گفت: ۷۰ درصد پروژهای آب‌رسانی در استان مربوط به دوره دولت سیزدهم و ۳۰ درصد مربوط به گذشته است. بیشترین جذب اعتبارات هم در این دوره انجام شده است و مسئولین با کار جهادی موجب تأمین آب پایدار و با کیفیت برای مردم استان شده‌اند.

رئیس‌جمهور با اشاره به توصیه‌های رهبر انقلاب برای ایجاد امید در جامعه، کار و تلاش جهادی و شبانه‌روزی را در این زمینه بسیار مؤثر دانست و با بیان اینکه اجرای طرح‌های آب‌رسانی در استان چهارمحال و بختیاری ۱۳ برابر قبل شده است، اظهار داشت: این مسأله نشانگر این است که ما می‌توانیم در زمان کوتاهی از پروژه‌ها بهره‌برداری کنیم و در موارد دیگر هم با اقدامات جهادی، پروژه‌ها نیمه‌تمام را به ثمر برسانیم.

استقبالی مشتاقانه و پرشور

مردم ولایی و دلاور استان چهارمحال و بختیاری که امروز (پنجشنبه) میزبان رئیس‌ دولت سیزدهم در دومین دور سفر استانی هستند، از ساعت‌ها قبل از ورود آیت‌الله رئیسی به استانشان، با حضور در مسیر حرکت رئیس‌جمهور به استقبال او آمدند و براساس رسم حسنه زاگرس‌نشینان با شعار «قدمت بر چشمانم»، مشتاقانه و پرشور به انتظار رئیس‌جمهور مردمی نشستند.





افتخار دو سال خدمت

رئیس‌جمهور در اجتماع باشکوه مردم شهرکرد با بیان اینکه این روزها همه شما و ما و جامعه بشری غصه‌دار غزه هستیم، اظهار داشت: امروز همه بشریت با تمام وجود از نظام رژیم صهیونیستی و حامیان غربی‌اش در نظام سلطه ابراز تنفر و انزجار کرده و از فلسطینیان مظلوم و مقتدر حمایت می‌کنند.

آیت‌الله رئیسی، صف‌آرایی امروز شکل گرفته در جهان امروز را تقابل حق و باطل و شرافت و شرارت توصیف و تصریح کرد: در کنار این رنج و غم باید نویدی خدمت شما بدهم که یقین بدانید همین کودک‌کشی رژیم صهیونیستی باعث بیرون آمدن دست انتقام الهی شده و به عمر صهیونیست‌ها پایان خواهد بخشید تا فلسطینیان به حقوق حقه خود برسند.

وی در ادامه با ابراز خرسندی از حضور در جمع صمیمی و باصفای مردم چهارمحال و بختیاری و با بیان اینکه این استقبال گرم شما مربوط به بنده نیست، بلکه پاسداشت انقلاب و نظام اسلامی و ارزش‌های الهی و اعلام وفاداری به ولایت است، گفت: مردم این خطه امتحان خود را در ایستادگی مردانه پای انقلاب اسلامی و ارزش‌های الهی پس داده‌اند و ۲ هزار و ۵۰۰ شهید و ۷ هزار جانباز و ایثارگر این استان نشان صدق این ادعاست.

رئیس‌جمهور خدمت به مردم را افتخاری بزرگ برای خود و همه دولتمردان دانست و افزود: در ۲ سال گذشته خدمتگزاران شما کاری جهادی و خالصانه انجام دادند و سرعت انجام کارها به شکلی بود که طرح‌هایی با ۱۳ تا ۱۴ سال تاخیر در این مدت تکمیل و به بهره‌برداری رسید.

رشد ۸ درصدی صنعت در چهارمحال و بختیاری

آیت‌الله رئیسی با اشاره به مسأله صنعت در استان چهارمحال و بختیاری خاطرنشان کرد: سرمایه‌گذاری در حوزه صنعت ۸ برابر افزایش پیدا کرده است؛ یعنی صنایع استان به نسبت قبل از دولت سیزدهم رشد خوبی داشته است اما ما هنوز قانع نیستیم و معتقدیم باید کارهای بیشتری صورت بگیرد.

بازگشت ۶۸ واحد صنعتی به چرخه تولید

رئیس‌جمهور تأکید کرد: تاکنون ۶۸ واحد صنعتی تعطیل و نیمه تعطیل در استان در چرخه تولید قرار گرفته و اشتغال را افزایش داده است.

وی آمار بیکاری در چهارمحال و بختیاری را کاهشی دانست و گفت: بازگشت واحدهای صنعتی تعطیل و نیمه‌تعطیل به چرخه تولید، فعالیت‌ها در حوزه کشاورزی و دیگر مزایای موجود در استان می‌تواند به رشد اشتغال کمک کند.

آیت‌الله رئیسی در ادامه با تأکید بر ضرورت افزایش میزان صادرات کشور گفت: صادرات غیر نفتی در استان چهارمحال و بختیاری رشد ۲۰۰ درصدی داشته است.

رئیس‌جمهور رفع مشکل مسکن به ویژه برای خانواده‌های پرجمعیت و جوانانی که به تازگی ازدواج کرده‌اند را حائز اهمیت دانست و گفت: حضور ما در استان چهار محال بختیاری با بهره‌برداری از ۴ هزار مسکن همزمان بوده و ۲۰۰ هکتار زمین نیز برای افراد متقاضی مسکن آماده شده است.

ادامه دارد...

",politics,
587,"
به گزارش ایرنا، کیومرث هاشمی روز پنجشنبه در جریان بازدید از طرح‌های ورزشی در شهرستان‌های بن و سامان افزود: در دور دوم سفر استانی رییس جمهور به این استان نیز سه هزار میلیارد ریال اعتبار برای پروژه‌های حوزه ورزش و جوانان اختصاص پیدا خواهد کرد که اولویت دولت اتمام پروژه‌های نیمه‌تمام است که از این میزان ۲۵۰ میلیارد ریال برای یک پروژه ورزشی در شهرکرد و ۲۰۰ میلیارد ریال برای خرید تجهیزات ورزشی تخصیص می‌یابد.

به گفته وی، همچنین ۱۰۰ میلیارد ریال برای پروژه‌های خانه جوان شهرکرد و لردگان اختصاص داده شد که از منابع داخلی وزارتخانه نیز اعتباری برای برخی پروژه‌ها تخصیص می‌یابد.



وی گفت:طی ۲ سال گذشته اقدامات خوبی در حوزه ورزش و جوانان در چهارمحال و بختیاری اجرا شده است، اما نیاز به توجه بیش‌تری دارد و قبل از انجام سفرهای استانی رئیس جمهور و هیات دولت مسائل و مشکلات حوزه‌های مختلف بررسی می‌شود، در این سفر نیز وعده‌هایی داده شد.

وزیر ورزش و جوانان با بیان اینکه اعتبارات خوبی برای تکمیل پروژه‌های ورزشی نیمه‌تمام چهارمحال و بختیاری در دور سفر رییس جمهور به این حوزه اختصاص می‌یابد، گفت: امیدواریم بتوانیم پروژه‌های نیمه‌تمام را هرچه سریعتر به سرانجام برسانیم.

وزیر ورزش و جوانان بیان کرد: سیاست‌های دولت سیزدهم در حوزه ورزش و جوانان اتمام پروژه‌های با پیشرفت فیزیکی بالای ۸۰ درصد است،بنای به احداث پروژه جدید نداریم، مگر اینکه استان‌ها از منابع استانی اقدامات لازم را انجام دهند، افزون بر سه هزار و ۵۰۰ هزار پروژه نیمه‌تمام ورزشی در کشور وجود دارد.

به گزارش ایرنا، رییس‌ جمهور و تعدادی از وزیران هیات دولت در قالب دور دوم سفر استانی به چهارمحال و بختیاری، امروز پنجشنبه وارد این استان شدند.



",politics,
588,"
به گزارش ایرنا، حجت‌الاسلام والمسلمین غلامرضا مصباحی‌مقدم روز پنجشنبه در دیدار با حجت‌الاسلام والمسلمین حسن علیدادی‌سلیمانی نماینده ولی‌فقیه در استان کرمان افزود: سلامت و امنیت انتخابات، رقابتی بودن و مشارکت بالای مردم در انتخابات همواره مورد تاکید مقام معظم رهبری بوده است. 

وی ادامه داد: نسبت به انتخابات مجلس خبرگان رهبری وظیفه متفاوتی داریم و سعی می‌شود که لیست واحدی در سراسر کشور ارائه و در جامعتین پیگیری مشود.

سخنگوی جامعه روحانیت مبارز با اشاره به اینکه حضور چشمگیر مردم در انتخابات ناامیدی برای دشمنان ایجاد می‌کند، تصریح کرد: در هر دوره رییس جمهور و نمایندگان مجلس را مردم انتخاب کردند و باید با انسجام ملی نظام را تقویت کرد. وی با بیان اینکه بنای ما رقابت اخلاقی صحیح است و در همه جریان‌ها توانمندی‌هایی وجود دارد، اظهار داشت : جامعه روحانیت مبارز بنا دارد در حد امکان کمک کند جریان‌های سیاسی به یکدیگر بپیوندند.

حجت‌الاسلام والمسلمین مصباحی‌مقدم با اشاره به اینکه تشکیلات شورای وحدت در انتخابات ریاست جمهوری موفق بود و یک انسجام در این انتخابات پدید آمد، گفت: جامعه روحانیت مبارز در انتخابات راساً حضور میدانی پیدا نمی‌کند.  وی با اشاره به اینکه در تهران بیش از هزار عضو جامعه روحانیت داریم و جلسات ماهانه به صورت عمومی برگزار می‌شود، تاکید کرد: تشکیلات جامعه روحانیت در تهران در ۱۰ منطقه تقسیم‌بندی شده است. 

",politics,
589,"
رضا مراد صحرایی روز پنجشنبه در آیین افتتاح دبستان خیری زنده یاد «حاج احمد بقایی» در روستای «سرتشنیز» شهرستان کیار افزود: از ابتدای فعالیت دولت سیزدهم تاکنون پنج‌ هزار و ۸۰۶ مدرسه در کشور احداث و در عمل ایران به یک کارگاه مدرسه‌سازی تبدیل شده است.

وی با اشاره به اینکه تا بهمن امسال ۸۰۰ مدرسه جدید تکمیل خواهد شد، گفت: مدرسه یکی از مهمترین نهادهای تربیت دینی، فرهنگی، اجتماعی، سیاسی و اقتصادی و محل امیدستان‌های ایران است و از هر حیث نقطه امید محله، شهر و کشور ماست.

صحرایی با اشاره به اینکه کار معلمی و مدرسه با هیچ ماموریت دیگری قابل مقایسه دیگر نیست، افزود: خیران فعال در حوزه احداث مدرسه باقیات و صالحات بی‌نظیری را از آن خود می‌کنند و امسال کمک خیران در ساخت مدارس بی‌سابقه بود.

وزیر آموزش و پرورش اظهار داشت: تمام این دانش‌آموزان در آینده مسوولیت های مهم کشور را بر عهده خواهند گرفت و پیشرفت و ساخت آینده کشور در گرو تلاش دانش‌آموزان این مملکت است.

مدیرکل نوسازی، توسعه و تجهیز مداس استان چهارمحال و بختیاری نیز در این آیین گفت: هم‌اکنون ۱۳ کلاس درس در شهرستان کیار نیمه‌تمام است که از این تعداد عملیات اجرایی سه طرح در سال‌های ۹۲، ۹۸و ۹۹ آغاز شده است.

ایرج کیانی اظهار داشت: مدرسه سه کلاسه خیری روستای سرتیشنیز با کمک سه میلیارد ریالی خیران و ۱۹ میلیارد ریال اعتبارات دولتی احداث شده است.

به گزارش ایرنا، رییس‌ جمهور و تعدادی از وزرای هیات دولت در قالب دور دوم سفر استانی به چهارمحال و بختیاری، امروز پنجشنبه وارد شهرکرد مرکز این استان شدند.

شهرستان کیار در ۳۵ کیلومتری شهرکرد مرکز چهارمحال و بختیاری قرار دارد.



",politics,
590,"
به گزارش ایرنا، منوچهر متکی روز پنجشنبه در دیدار با نماینده ولی‌ فقیه در استان کرمان افزود: هدف تشکیلاتی ما این است که مسائل کلان کشور در حوزه‌های مختلف را پیگیری کنیم و به موضع واحد برسیم.

وی با اشاره به اینکه نخستین همایش بزرگ شورای وحدت امروز در کرمان برگزار می‌شود، ادامه داد: کار دوم ما انتخابات است و براساس اسلام و آموزه‌های امام خمینی(ره) و رهنمودهای رهبر معظم انقلاب به یک راهبرد می‌رسیم. سخنگوی شورای وحدت تصریح کرد: در بیش از ۲۰ استان کشور به یک انسجام خوب در این شورای رسیدیم.

تشکیلات در انتخابات نقش اول را دارد

نماینده ولی فقیه در استان و امام جمعه کرمان نیز در این نشست افزود: اگر انسان به معنای واقعی بخواهد حیات خودرا سامان بدهد این امر در بستر کار تشکیلاتی و تشکیلات بهتر امکان پذیر است.

حجت الاسلام والمسلمین حسن علیدادی سلیمانی اظهار داشت: عقل و خرد وجه تمایز انسان با سایر مخلوقات است و انسان در بستر تشکیلات بهتر می تواند عقل و خرد جمعی خود را به کار ببرد، زندگی خود را سامان بدهد.

به گفتی وی، کار تشکیلاتی نبایستی صرفا محدود به حوزه انتخابات باشد و یک تشکیلات قوی باید در حوزه های مختلف فرهنگی،سیاسی و اجتماعی فعال باشد. وی تصریح کرد: در بخش ملی و در یک حرکت ملی به نام انتخابات‌ که منجر به افزایش مشارکت مردم شود در این مهم نقش تشکیلات بسیار مهم است. امام جمعه کرمان با تاکید بر اینکه در بحث افزایش مشارکت تشکیلات وظیفه مهمی بر عهده دارد گفت: تفاوت دیدگاه ها در کار تشکیلاتی بایستی منجر به وحدت شود و این تفاوت ها نبایستی منجر به اختلاف شود.

",politics,
591,"
به گزارش ایرنا، علی‌اکبر محرابیان روز پنجشنبه در سفر به شهرستان بن چهارمحال و بختیاری افزود: امروز برای چهارمین بار است که در دولت سیزدهم به استان سفر کرده‌ام و شناخت و آگاهی لازم را نسبت به مسائل آب آن دارم.

وی ادامه داد: تمام تلاش دولت سیزدهم بهره‌مندی تمام مردم نقاط کشور از آب پایدار در بخش‌های مختلف است و نمونه این تلاش‌ها افتتاح چندین طرح آبرسانی در چهارمحال و بختیاری با سرمایه‌گذاری ۲۷ هزار میلیارد تومان است.

وزیر نیرو یادآور شد: طرح‌هایی که امروز در استان بهره‌برداری شد نیاز آبی ۶۵ درصد جمعیت استان را تامین می‌کند و بر اساس طرح جامع آب تدوین شده برای این استان سایر نقاط شهری و روستایی آن نیز تا پایان دولت سیزدهم از آب پایدار بهره‌مند می‌شوند.

محرابیان اضافه کرد: با بهره‌برداری از طرح آبرسانی نیمی از جمعیت استان یکی از آرزوهای دیرینه مردم منطقه محقق شد چرا که در هر سفری که به این استان داشتم آب پایدار مهمترین مطالبه مردم از مسوولان بود.

وی یادآور شد: علاوه‌بر آن سد غدیر باباحیدر که آب مورد نیاز ۱۵ درصد جمعیت استان را تامین می‌کند نیز بهره‌برداری و تنش آبی ۱۱۷ روستای استان نیز مرتفع شد.

وزیر نیرو اظهار داشت: امید است در سفر بعدی رضایت مردم منطقه و استان حاصل شده باشد و مطالبات آن‌ها در حوزه آب، فاضلاب و برق به خوبی پاسخ داده شود.

به گزارش ایرنا، وزیر نیرو به همراه رییس‌جمهور و اعضای هیات دولت روز پنجشنبه ۲۵ آبان در قالب سفر دوم رییس‌جمهور به این استان سفر کرد.

چهارمحال و بختیاری سرچشمه ۲ رودخانه بزرگ زاینده‌رود و کارون و بخشی از رودخانه دز است با این وجود پیش از این بسیاری از نیاز آبی خود را از منابع آب زیرزمینی تامین می‌کرد که به واسطه خشکسالی‌های متوالی و خشکیدگی دشت‌های این استان، مسئولان را بر آن داشت که بخشی از نیاز آبی این استان را از منابع آب سطحی تامین کنند.

",politics,
592,"
به گزارش خبرنگار فرهنگی ایرنا، آیین بزرگداشت پیشکسوت نشر حاج احمد عطایی روز پنجشنبه - ٢۵ آبان - همزمان با سومین روز هفته کتاب با حضور محمدحسین صفارهرندی عضو مجمع تشخیص مصلحت نظام، یاسر احمدوند معاون فرهنگی وزارت فرهنگ و ارشاد اسلامی، میثم نیلی مدیرعامل مجمع ناشران انقلاب اسلامی، علی رمضانی مدیرعامل مؤسسه خانه کتاب و ادبیات ایران، مهدی رمضانی دبیرکل نهادکتابخانه‌های عمومی کشور و جمعی از ناشران و اهالی کتاب و اندیشه در سالن اجتماعات کتابخانه مرکزی پارک‌شهر تهران برگزار شد.

موسسه «قدر ولایت» مانند موکب فرهنگی عمل می‌کند

احمدوند معاون فرهنگی وزارت فرهنگ و ارشاد اسلامی در این آیین اظهار داشت: از سال‌ها قبل توفیق داشتم مخاطب آثار موسسه فرهنگی قدر ولایت هستم، همیشه پیشنهادات و نظرات آقای عطایی را چه قبل از مسئولیت چه الان در وزارتخانه دریافت می‌کنم، همیشه هم مسائل را مطرح پیگیری می‌کنند که به عنوان فردی دغدغه‌مند حوزه فرهنگ نمونه مثال‌زدنی است.







    یاسر احمدوند معاون فرهنگی وزارت فرهنگ و ارشاد اسلامی 
  



معاون فرهنگی وزارت فرهنگ و ارشاد اسلامی مهمترین ویژگی بارز و برجسته شخصیتی«حاج احمد عطایی» را اطاعت عنوان کرد و افزود: اطاعت به مفهوم فرمانبری محض ، اما از ریشه طوع و به مفهوم پذیرش با رغبت و خضوع است. در پذیرش دین هم رغبت و خضوع است و آنچه مومنان عمل می کنند از روی رغبت است نه از روی اجبار، به همین دلیل خداوند نعمت اطاعت را پس از رسالت فرستاده است، هیچ پیامبری مبعوث نشده، مگر آنکه نعمت اطاعت و پذیرش نسبت به پیام و رسالت به پیروان پیامبرش داده شده باشد.



احمدوند توضیح داد: حاج احمد عطایی در طول این چهار دهه هر جا که احساس وظیفه کرده، در این مسیری که آمده است پیشتاز و پرچمدار بوده است، کار فرهنگی را به عنوان یک رسالت مهم همراه با اطاعت از ولی زمان خود که اقدام و عمل موثر فرهنگی است انجام داده و وارد میدان شده است، موسسه «قدر ولایت» را بنا نهادند و آثار ارزشمندی را هم منتشر کرده است.

وی خاطرنشان کرد: موسسات فرهنگی و انتشاراتی زیادی در کشور فعالیت می‌کنند، کتاب و محصولات فرهنگی که معمولا هم به غذای روح تشبیه می شوند تولید می‌کنند، این موسسات همانند غذافروشی‌ها که غذای جسم آن هم باکیفیت تولید می کنند، محصولات مورد نیاز روح انسان‌ها را آماده، تولید و عرضه می‌کنند و به جز وجه فرهنگی وجه اقتصادی هم دارند.

معاون فرهنگی وزارت فرهنگ و ارشاد اسلامی افزود: اما برخی موسسات فرهنگی انتشاراتی مانند «قدر ولایت» شبیه موکب عمل می‌کنند، غذای روح را نه برای فروش و کار اقتصادی، بلکه برای جان و روح زائران، مخاطبان، مسافران در مسیر رشد و حرکت فراهم می‌کنند.

احمدوند گفت: موسسه انتشاراتی «قدر ولایت» در سه دهه اخیر و به اقتضای شرایط، مانند یک موکب فرهنگی عمل کرده و آثاری که مورد نیاز روح مخاطبان است، برای پویندگان مسیر انقلاب اسلامی فراهم و منتشر کرده است، برای حاج احمد عطایی و همه همکاران و دوستان پرتلاش و گمنام او در این موسسه آرزوی سلامتی و موفقیت دارم.







    محمدحسین صفار هرندی وزیر پیشین فرهنگ و ارشاد اسلامی 
  



حاج احمد عطایی مشعل دانایی و تعهد را فروزان نگه داشته است

صفار هرندی وزیر پیشین فرهنگ و ارشاد اسلامی نیز در این آیین اظهار داشت: وقتی از آثار موسسه قدر ولایت صحبت می کنیم، همه چیز به حاج احمد عطایی و همکارانش منتهی می شود، باید از هنرمندی آنها قدردانی کرد، سالهای زیادی او را می شناسم. مضمون قالب بر شخصیت حاج احمد عطایی پاسداری از انقلاب اسلامی است، هر روز هم اقتضایی دارد و در چهار دهه اخیر مشعل دانایی و تعهد را فروزان نگه داشته است.

عضو مجمع تشخیص مصلحت نظام گفت: در ام‌القرای جهان اسلام زندگی می کنیم، اما در همین جا هم دفاع کردن از حق و مظلوم سخت شده است و موانع قلدری هم در مقابل آن ایستادگی می کنند، افرادی که هدایت به سمت جهان را جزو حقوق طبیعی بشر و واجب می دانند، اما هدایت مردم به سمت بهشت را کاری زوری به بشر تعبیر می کنند و باید جلوی آن را گرفت.



«حاج احمد عطایی و همکارانش اول انتشارات راه اندازی نکردند بعد جهت بدهند، آنها می خواستند کاری در جهت احیای امر الهی را هدف گذاری کردند که بخش بزرگ آن در پرتو آگاهی بخشی اتفاق می افتد و به این نتیجه رسیدند که باید کتاب منتشر و به جامعه عرضه کنند. بعد به این نتیجه رسید که باید انتشارات تاسیس کنند. وقتی منظومه آثار موسسه قدر ولایت را می نگریم متوجه می شویم تا امروز هم همان حال روز نخست را حفظ کرده و بر عهد نخستین خود وفادار مانده اند»


صفار هرندی گفت: حاج احمد عطایی کار را همان زمانی شروع کرد که رهبر معظم انقلاب اسلامی پرچم مقابله با تهاجم فرهنگی را بلند کردند که البته در آن زمان درست فهم نشد. ایشان هم زمانی گله کردند که قصه تهاجم فرهنگی سراغ جوراب خانم‌ها رفتن نیست، شاید مظهری از آن باشد، اما اصل تهاجم فرهنگی چیز دیگری است که آن مقصود و منظور از تهاجم فرهنگی مد نظر رهبر انقلاب را امثال حاج احمد عطایی و موسسه قدر ولایت خوب گرفتند. اصل تهاجم فرهنگی آن هجومی بود که به سمت ایمان مردم شروع شده بود.

وی گفت: برخی از نویسندگان خارج‌نشین همزمان گفته بودند که از این به بعد مبارزه ما با جمهوری اسلامی مبارزه سیاسی نیست، کار دیگری باید انجام دهیم، باید کتاب تولید کنیم و در قالب آن تاریخ را از نگاه خودمان از جنسی که خودمان قبول داریم، برای نسل جدید و آیندگان روایت کنیم، وقتی ذهن‌ها را دستکاری کردیم آنچه می‌خواهیم را خودشان انجام می‌دهند.



کار انتشارات «قدر ولایت» مبنای اعتقادی است

وزیر پیشین فرهنگ و ارشاد اسلامی گفت: اولین کتاب هایی که برای انقلاب منتشر شد از طرف مقابل بود که شروع به خاطره‌گویی کردند، در صورتی که حماسه سازان و خالقان آن این طرف در کشور بودند، اینجا بود که افرادی مانند حاج احمد عطایی و دوستانش وارد میدان شدند و فهمیدند نباید عقب بمانیم.

صفار هرندی گفت: جز با سرمایه صبر و یقین راه حق را نمی‌توان دنبال کرد و گرنه دچار تجدید نظر می‌شویم، آنها که کم آوردند و در مسیر منحرف می‌شوند این دو ویژگی را نداشتند. حاج احمد عطایی هر دو خصوصیت را دارد، نه از یقین کم می آورد و نه از صبر و هر دو سرمایه ارزشمند گوهر وجودی شخصیت هایی است که اسوه دیگران و جوان‌تر می‌شوند و در کشور ما هم کم نیستند.

عضو مجمع تشخیص مصلحت نظام اظهار داشت: امیدوارم شیرینی کتابخوانی را بتوان در جامعه به ویژه میان نوجوانان بیشتر منتقل کرد، این رویکرد که ناشران به سمت حوزه کودک و نوجوان آمده اند قابل تحسین است، کار انتشارات قدر ولایت مبنای اعتقادی است تا گره ها و موانع را از سر نوجوان و جوان کشور بردارد.

وی درباره جریان ضد صهیونسیتی در جهان بیان کرد: همه جهان بر ضد ظلم رژیم کودک کش صهیونیستی اعتراض کرده اند، اما برخی داعیه داران روشنفکری در کشور ما که می خواهند جلوداران و راهنمای نوجوانان باشند خیلی عقب مانده اند، بخشی از نوجوانان ما اگر به خطا نتوانند جای دوست و دشمن را تشخیص دهند، گناهش گردن آنها است، افرادی که خود راه گم کرده‌اند، می‌خواهند راهنمای جوانان ما باشند.

صفار هرندی توضیح داد: آثار مجموعه قدر ولایت از نظر تعدد، شکل و محتوا ستودنی است، وقتی ۸۰۰ عنوان کتاب در این ۳۰ سال منتشر و هزار مورد تجدید چاپ شده است، یعنی این آثار در جامعه و در میان مخاطب جای خود را باز کرده است.







    میثم نیلی مدیرعامل مجمع ناشران انقلاب اسلامی 
  



«قدر ولایت» برای قدرشناسی مقام ولایت تاسیس شد

نیلی مدیرعامل مجمع ناشران انقلاب اسلامی نیز در این آیین اظهار داشت: حاج احمد عطایی یک مجاهد فرهنگی، یک عنصر تمام قد در خدمت انقلاب اسلامی است، در همه سالهایی که حوزه فرهنگی فعالیت کردم از همان دوران نوجوانی مخاطب آثار او و همرزمانشان بودیم و هستم. از همان اوایل برگزاری روضه های حسینیه امام خمینی (ره) در محضر رهبر معظم انقلاب، پاتوق ما موسسه قدر ولایت و خواندن کتاب های قرآن و تاریخ معاصر بود.

وی گفت: نشر قدر ولایت همواره در مسیر ولایت تاسیس شده است، تعداد و کمیت کتاب ها بیانگر این است که قدر ولایت از ناشران پیشکسوت زمان ما است، ما هر سال تجلیل از ناشران پیشکسوت را در برنامه داریم، یکی از شاخص های مدنظر موضوع پیشکسوتی است، کسوت در حرفه نشر که به اقتضای فرمان رهبر معظم انقلاب موسسه قدر ولایت آثار بسیاری از اوایل دهه ۷۰ منتشر کرد.

مدیرعامل مجمع ناشران انقلاب اسلامی گفت: انقلابی بودن ناشر بسیار اهمیت دارد، نه فقط انقلابی بودن شخص ناشر، بلکه ناشر آثار انقلابی و حامی نویسندگان انقلابی بودن هم ستودنی است. حاج احمد عطایی همواره به هنگام و دقیق عمل کرده است موضوعات را به صورت کلی نگاه نمی کند و به مسائل را مطابق با نیاز جامعه به سرعت واکنش نشان می دهد.







    رونمایی از تصویر یابود پیشکسوت نشر 
  



نیلی گفت: اتصال به عامل ربانی و حرکت در راه مستقیم الهی و دوری از مجموعه های دارای انحراف فکری از ویژگی های بارز این نشر و ناشر است؛ همیشه در مسیر انقلاب و امامین انقلاب حرکت کرده‌اند. البته خود و همکارانشان همیشه اخلاص و استقامت داشته و دارند و همواره در گمنامی بوده اند، در این راه هم مرارت و سختی و کشیده اند و امروز از همیشه قدرتمندتر هستند.

وی تصریح کرد: توجه قدر ولایت به تاریخ معاصر و تایخ انقلاب اسلامی بیشتر بوده است، مخاطبان قبلی قدر ولایت نسل دانشجو و طلبه بودند، اما اکنون مخاطبان سال های اخیر گروه نوجوان و جوان هستند و به این گروه سنی توجه ویژه دارند و معارف قرآنی، بصیرت بخش و تاریخی را به زبان کودک و نوجوان ترجمه و منتقل می کنند.







    قرآن اهدایی رهبر معظم انقلاب اسلامی با دستخط ایشان 
  



به گزارش خبرنگار ایرنا، در این مراسم لوح های قدردانی، از سوی وزیر فرهنگ و ارشاد اسلامی، معاونت فرهنگی وزارت فرهنگ و ارشاد اسلامی، خانه کتاب و ادبیات ایران و کتابخانه عمومی کشور به همراه هدایای سفر به عتبات عالیات و اماکن مذهبی به پاس یک عمر تلاش در حوزه نشر و کتاب به حاج احمد عطایی اهدا و لوح یادبود وی رونمایی شد.

همچنین یک جلد قرآن کریم از سوی رهبر معظم انقلاب اسلامی با یادداشتی که ایشان به این مضمون «بسم الله الرحمن الرحیم؛ اهدا به مناسبت همت و تلاش مومنانه در نشر کتاب، سیدعلی حسینی خامنه‌ای» مرقوم فرمودند به حاج احمد عطایی اهدا شد.







    احمد عطایی مدیر انتشارات قدر ولایت 
  



مسئولیتم سنگین‌تر شد، دعا کنید بتوانم با قوت ادامه دهم

عطایی در پایان این مراسم با تشکر از دست‌اندرکاران برپایی این مراسم گفت: بنده خودم را قابل این توصیف ها و آنچه در این مراسم مطرح شد، نمی‌دانم. از حاضران در این جلسه که با حضور خود این حرکت فرهنگی را تقویت کرده‌اند، صمیمانه تشکر می‌کنم. از مجمع ناشران انقلاب اسلامی که بنیان‌گذار این حرکت فرهنگی است، تشکر می‌کنم. اگرچه با برگزاری این مراسم، بار ما سنگین‌تر شد، اما دعای خیر کنید تا بتوانیم این بار را تحمل کنیم و مسیر را با قوت و جهت‌گیری بهتر ادامه دهیم و آثار را تقویت کنیم و موفق شویم در خدمت ارزش‌های انقلاب اسلامی باشیم.

مدیر انتشارات قدرولایت اظهار داشت: وظیفه خود می‌دانم از همکارانم در مجموعه «موسسه قدرولایت» تشکر کنم. موسسه مدیون تلاش‌های شبانه‌روزی این برادران و همسران آنهاست. این عزیزان به معنای واقعی ایثار و صبوری کرده‌اند. به آن‌ها افتخار می‌کنم و هرچه در این مراسم مطرح شد برای این برادران است. این مجموعه باهم همدل و همراه بودند و سختی های بسیاری را تحمل کرده‌اند.

احمد عطایی متولد مردادماه سال ۱۳۲۶ است و موسسه فرهنگی هنری قدر ولایت را در سال ۷۲ تأسیس کرد و تا امروز بیش از ۸۰۰ عنوان کتاب، به شمارگان بیش از ۶ میلیون نسخه چاپ و توزیع کرده است.

",politics,
593,"
به گزارش خبرنگار سیاسی ایرنا، مجمع عمومی جبهه پایداری انقلاب اسلامی، صبح امروز با حضور جمعی از مسئولان، نمایندگان مجلس و حدود ۱۰۰۰ نفر از اعضای این جبهه در سطح استان‌ها و شهرستان‌های کشور، در مجتمع فرهنگی آدینه تهران برگزار شد.

حجت‌الاسلام والمسلمین صدیقی، حجت‌الاسلام والمسلمین مرتضی آقاتهرانی، نصرالله پژمانفر، صادق محصولی و علی خضریان از جمله شرکت‌کنندگان و سخنرانان این نشست بودند.

",politics,
594,"
به گزارش خبرنگار سیاسی ایرنا، «امیر سرتیپ حاتمی» مشاور فرمانده معظم کل قوا در امور ارتش با حضور در دوره هادیان فرزانه در دانشگاه افسری امام علی (ع) با بیان اینکه دانشجویان این دانشگاه در آینده مسئولیت‌های مهمی را در سطح نیروی زمینی و ارتش جمهوری اسلامی و نیروهای مسلح عهده‌دار خواهند شد، تصریح کرد: لازمه موفقیت در انجام مأموریت‌ها و مسئولیت‌های خطیر ارتش و نیروهای مسلح، خودسازی، خداشناسی، زمان‌شناسی، آمادگی برای خدمت به ملت و نظام اسلامی تا سرحد شهادت، تبعیت از ولی‌فقیه در پیچ و خم‌ها، شبهات، فتنه‌ها و درعرصه‌های مختلف تصمیم‌گیری است. 

وی تصریح کرد: امروز مأموریت ارتش جمهوری اسلامی ایران در حفظ تمامیت ارضی، حفظ استقلال و نظام جمهوری اسلامی ایران در عرصه پیچیده نظام بین الملل از حساسیت بیشتری برخوردار است.

مشاور فرمانده معظم کل قوا با اشاره به هیاهو، جنجال و دروغ‌پراکنی نظام سلطه و استکبار و مخالفین جمهوری اسلامی ایران در اغتشاشات سال گذشته خاطرنشان کرد: مدعیان دروغین حقوق بشر و شعار دهندگان «زن، زندگی و آزادی» که حجم انبوهی از اعتراض و نارضایتی را در سراسر دنیا بر پا کرده بودند، امروز در برابر نسل‌کشی و جنایات آشکار رژیم کودک‌کش صهیونیستی سکوت کرده و تماشاگرند.

امیر سرتیپ حاتمی افزود: مجامع جهانی امروز در حالی نظاره‌گر ددمنشی رژیم صهیونیستی‌اند که اشغالگران در جنایتی دردناک تاکنون مرتکب قتل عام حدود ۱۲ هزار نفر از مردم مظلوم و بی‌گناهی شده‌اند که حدود ۳ هزار نفرشان را زنان و ۵ هزار نفرشان را کودکان و حدود ۲۰۰ نفر از کشته‌شدگان را هم کادر پزشکی تشکیل داده‌اند.

مشاور فرمانده معظم کل قوا با تأکید بر اینکه آمریکایی‌ها با ارسال تسلیحات و مهمات و حتی کمک‌های اطلاعاتی و عملیاتی به رژیم صهیونیستی، اصلی‌ترین مجرم در کشتار مردم و به‌خصوص کودکان فلسطینی‌اند، تصریح کرد: آمریکا در جنایات صهیونیست‌ها در سرزمین‌های اشغالی شریک جرم است و حمایت نظامی واشنگتن‌، این رژیم را برای تشدید حملات وحشیانه جسورتر کرده است و همانگونه که مقام معظم رهبری فرمودند اگر کمک‌های همه‌جانبه آمریکا نباشد، رژیم صهیونیستی در عرض چند روز فلج خواهد شد.

امیر سرتیپ حاتمی با بیان اینکه همه کشتارهایی که در غزه اتفاق می‌افتد نقض مستقیم کنوانسیون‌های حقوق بشری است و واقعاً متأسفیم که جامعه بین‌الملل همچنان در برابر جنایت‌های رژیم صهیونیستی علیه شهروندان فلسطین در نوار غزه سکوت کرده‌اند، ادامه داد: رؤسای کشورهای مدعی آزادی و حقوق بشر در کنار جلادان جنایتکار صهیونیستی به صف شده‌اند و این وضعیت به قانون جنگل که دستاورد لیبرال دموکراسی غرب است، مشروعیت می‌دهد.

وی خاطر بیان کرد: عامل و عنصر اصلی تعیین کننده جهت مصون ماندن از دشمنی، تجاوز و زیاده‌خواهی‌های مستکبران عالم، کسب قدرت است و بی‌تردید با دستیابی به این مؤلفه راهبردی، هیچ دشمنی به خود جرات زیاده‌خواهی و بد اندیشی نخواهد داد.

مشاور فرمانده معظم کل قوا مهمترین عامل و عنصر قدرت ملی جمهوری اسلامی ایران را نیروی انسانی و رزمندگان مؤمن، کارآمد، آگاه، شجاع و آماده شهادت دانست و افزود: انقلاب اسلامی در دوران دفاع مقدس با تکیه به این عامل مهم و حیاتی توانست در برابر تهاجم رژیم متجاوز صدام و حامیان مستکبرش ایستادگی کرده و اجازه نداده نظام سلطه با محوریت رژیم بعثی عراق به اهداف شوم خود دست یابد.

امیر سرتیپ حاتمی افزود: خدا را شاکریم که با رهنمودهای حکیمانه فرماندهی معظم کل قوا حضرت امام خامنه‌ای و وجود نیروی انسانی متخصص، دانشمند و متعهد امروز در تمامی حوزه‌های رزم زمینی، هوایی، دریایی، پدافندی، راداری، الکترونیکی، موشکی و پهپادی به دستاوردهای بزرگی دست یافته‌ایم و در برخی حوزه‌های رزم جزو سرآمدان دنیا هستیم.

مشاور فرمانده معظم کل قوا هدف نهایی نظام مقدس جمهوری اسلامی ایران در عصر غیبت کبرای امام زمان (عج) را زمینه‌سازی برای ظهور منجی عالم بشریت برشمرد و افزود: ان‌شاءالله بتوانیم با ترویج مفاهیم عالیه اسلام و با آگاه ساختن مردم جهان از ظلم و ستم مستکبران و آشنایی هرچه‌بیشتر آنان را با فرهنگ اسلام و اهل بیت عصمت و طهارت (ع)، زمینه ظهور حضرت قائم (عج) را فراهم آوریم.

وزیر سابق دفاع افزود: پیداست که این امور مهمّ، بدون داشتن قدرت و مکنت، تحت لوای یک دولت قدرتمند و با بنا نهادن تمدن نوین اسلامی، امکان‌پذیر نیست؛ بنابراین می‌بایست در حفظ نظام مقدس جمهوری اسلامی‌ و به ثمر رسیدن اهداف آن‌ به‌عنوان زمینه‌ساز قیام حضرت مهدی (عج) تلاش همه‌جانبه کرد.

امیر سرتیپ حاتمی با بیان اینکه امروز در ارتش جمهوری اسلامی ایران اقدامات و برنامه‌های ارزشمندی در حوزه‌های مختلف به‌ویژه جهت نوسازی ارتش در حوزه منابع انسانی و تجهیزات و تسلیحات پیشرفته دفاعی و کمک به معیشت کارکنان ارتش صورت گرفته است، تصریح کرد: همت و تلاش شبانه روزی فرمانده کل ارتش و همه فرماندهان در سطوح مختلف معطوف به آماده نگه داشتن قدرت دفاعی و بازدارندگی ارتش است که بحمدالله در مسیر روشنی گام بر می‌دارد.

",politics,
595,"
به گزارش خبرنگار ایرنا، محمدمهدی اسماعیلی روز پنجشنبه در نشست شورای اداری شهرستان فرخشهر افزود: فرهنگ ایرانی اسلامی برخلاف فرهنگ برهنگی و عریانی غرب؛ پوششی عفیفانه است و این بیانگر ذات عمیق فرهنگی و دینی ملت ماست.

وی با بیان اینکه جامعه دینی و فرهنگی ایران اسلامی؛ جامعه اصیلی است، اظهار داشت: برهنگی غرب حتی در آثار و مجموعه‌های باستانی آنها نیز مشهود است در حالی که در هیچیک از آثار فرهنگی و باستانی ایران اثری از پوشش غیرعفیفانه دیده نمی‌شود.

نامگذاری روزهای ۱۵ و ۲۵ مهره به نام «ملت فلسطین»

وزیر فرهنگ و ارشاد اسلامی گفت: در شورای فرهنگ عمومی کشور ۱۵ مهر بعنوان «روز حماسه جوانان فلسطینی» و ۲۵ مهر بعنوان «روز زنان و کودکان فلسطینی و نسل کشی این ملت» نامگذاری شده است تا این جنایت‌ها در اذهان آیندگان روشن باقی بماند.

اسماعیلی با تاکید بر ضرورت تولید آثار فاخر هنری در باره مظلومیت ملت فلسطین اضافه کرد: بنیاد فارابی در حال آماده‌سازی و تولید فیلم‌های سینمایی در این حوزه است.

مساجد و مُصلاها، کانون اجتماعات فرهنگی و هنری 

وزیر فرهنگ و ارشاد اسلامی همچنین با تاکید بر اهمیت و نقش مساجد و مُصلاها گفت: نگاه دولت سیزدهم این است که مساجد، مُصلاها و امامزاده‌ها مهمترین محل‌های اجتماع فرهنگی و هنری به شمار می‌روند.

اسماعیلی ادامه داد: اعتقاد دولت سیزدهم این است که اگر حوزه فرهنگ و هنر بخواهد در مسیر حفظ شئون فرهنگی و دینی عمیق حرکت کند هیچ زیرساختی امن‌تر و ایمن‌تر از زیرساخت‌های دینی نیست.

وی اظهار داشت: اجرا و تکمیل طرح‌های مختلف پس از مدتی به نماد کارآمدی یا ناکارآمدی حاکمیت تبدیل می‌شود و اعتقاد داریم که همه ما خادم مردم هستیم.

تقویت زیرساخت‌های فرهنگی در چهارمحال و بختیاری

وزیر فرهنگ و ارشاد اسلامی گفت: استان چهارمحال و بختیاری از مشکلات عمومی زیرساختی در بخش‌های مختلف رنج می‌برد و تکمیل و ارتقای زیرساخت‌های فرهنگی این استان از مهمترین برنامه‌های این وزارتخانه است.

وی تاکید کرد: با توجه به شرایط خاص چهارمحال و بختیاری، محدودیت درصد پیشرفت طرح‌ها برای پروژه‌های فرهنگی این استان برداشته شده است.

اسماعیلی ادامه داد: در همین ارتباط طرح‌های فرهنگی چهارمحال و بختیاری با عنوان تکمیل، تجهیز مراکز فرهنگی، مجتمع‌ها، فرهنگسراها و کتابخانه‌ها بدون توجه به درصد پیشرفت فیزیکی آنها، در این استان اجرایی می‌شود.

وی تاکید کرد: با وجود اینکه دولت مشکلاتی در تامین نقدینگی طرح‌های عمرانی دارد اما بر اساس برنامه‌ریزی انجام شده تلاش می‌شود تا منابع پایدار پروژه‌های فرهنگی چهارمحال و بختیاری تامین و این طرح‌ها در تخصیص‌های قطره چکانی سازمان برنامه و بودجه قرار نگیرد.

اسماعیلی یادآور شد: تلاش می‌شود طرح‌های فرهنگی چهارمحال و بختیاری در کمترین زمان ممکن و تا پایان دولت سیزدهم به سرانجام برسد.

وی اضافه کرد: ظرفیت‌های فرهنگی چهارمحال و بختیاری بالاست اما این زیرساخت‌ها تناسبی با جمعیت فرهیخته، نُخبه و اصحاب فرهنگ، هنر و رسانه این استان ندارد.

وزیر فرهنگ و ارشاد اسلامی با اشاره به مجموعه دانشکده علمی کاربردی و مجموعه فرهنگی ""آصفیه"" شهرستان فرخشهر گفت: مشکلات مجموعه دانشکده علمی کاربردی فرخشهر احصا و هزینه‌های این مجموعه تامین شده است.

وی در باره مجموعه «آصفیه» شهرستان فرخشهر گفت: به محض اینکه مسائل حقوقی این مجموعه حل شود و زمین در اختیار وزارت فرهنگ و ارشاد اسلامی قرار گیرد در سریعترین زمان ممکن کار ساخت آغاز می‌شود.

اسماعیلی با تاکید بر ضرورت پیگیری مسائل حقوقی مجموعه «آصفیه» شهرستان فرخشهر ادامه داد: اگر مساله حقوقی این مجموعه فرهنگی برطرف نشود، امکان هزینه کرد وجود ندارد.

وی یادآور شد: مجموعه عاصفیه شهرستان فرخشهر مجموعه بی‌نظیری در کشور است که می‌تواند مجموعه فاخری برای برنامه‌ها و جشنواره‌های ادبی، نه تنها در استان بلکه برای کل کشور باشد.

شهرستان فرخشهر در جوار مرکز استان چهارمحال و بختیاری قرار دارد.

به گزارش ایرنا، رییس‌جمهور به همراه جمعی از اعضای هیات دولت در قالب دور دوم سفر استانی به چهارمحال و بختیاری، روز پنجشنبه وارد این استان شد.

",politics,
596,"
به گزارش خبرنگار سیاسی ایرنا، «هادی طحان‌نظیف» سخنگوی شورای نگهبان با بیان اینکه مهلت ۴ روزه ثبت اعتراض داوطلبان ردصلاحیت شده مجلس دیروز به پایان رسید، خاطرنشان کرد: داوطلبانی که صلاحیت آنها در هیأت‌های اجرایی احراز یا تأیید نشده بود تا دیروز فرصت داشتند تا با مراجعه به سامانه داوطلب اعتراض خود را ثبت کنند.

وی در ادامه تعداد داوطلبانی که به نتایج بررسی‌ها در هیأت‌های اجرایی اعتراض کردند را ۵ هزار و ۲۸۸ نفر برشمرد و عنوان کرد: البته افرادی هم اعتراض خود را ثبت نکردند.

سخنگوی شورای نگهبان همچنین خبر داد که هیأت‌های نظارت استانی و هیأت مرکزی نظارت بر انتخابات دوازدهمین دوره مجلس شورای اسلامی از امروز به بررسی صلاحیت‌های داوطلبان خواهند پرداخت.

وی خاطرنشان کرد: مهلت بررسی صلاحیت‌ها در این هیأت‌ها ۵۰ روز است و پس از پایان مهلت، نتایج به داوطلبان اعلام خواهد شد.

طحان‌نظیف این نکته را هم در پایان بیان کرد که هیأت‌های نظارت مستقل هستند و این هیأت‌ها بر اساس قانون مجدد به بررسی صلاحیت‌ها خواهند پرداخت و ممکن است در مواردی نتایج اعلامی متفاوت باشد.

انتخابات دوازدهمین دوره مجلس شورای اسلامی همزمان با انتخابات ششمین دوره مجلس خبرگان رهبری روز جمعه ۱۱ اسفند ۱۴۰۲ در سراسر کشور برگزار خواهد شد.

",politics,
597,"
قرار است ولادیمیر پوتین رئیس‌جمهوری روسیه نیز خطاب به شرکت‌کنندگان در این اجلاس سخنرانی کند.



حجت‌الاسلام والمسلمین محمدمهدی ایمانی‌پور رئیس سازمان فرهنگ و ارتباطات اسلامی به عنوان نماینده جمهوری اسلامی ایران در این اجلاس شرکت و در مجمع عمومی آن سخنرانی می‌کند. غلامرضا منتظری عضو کمیسیون فرهنگی مجلس شورای اسلامی، ایمانی پور را در این رویداد فرهنگی همراهی می‌کند.  این نشست سه روزه که با حضور وزیران فرهنگ، معاونان وزیر و رؤسای سازمان‌های فرهنگی بیش از ۳۰ کشور جهان برگزار خواهد شد، حول چهار محور اصلی؛ نشست کانونی با عنوان «مجمع فرهنگ‌های متحد»، نشست‌های فرهنگی و عمومی همچنین برنامه تجاری و جشنواره خواهد بود. پیش از این پوتین رئیس‌جمهوری روسیه در پیام دعوتی از کشورها برای شرکت در این رویداد گفته بود: زمان گفتگوی جدی با شرکای ما در گروه بریکس، سازمان همکاری شانگهای، ‌کشورهای مستقل مشترک المنافع و سایر کشورها، در مورد آینده فرهنگ در منطقه و جهان و حفظ و ارتقای میراث فرهنگی جهان فرا رسیده است. وزیر فرهنگ فدراسیون روسیه پیش از این درباره این رویداد گفته است: فرهنگ همیشه اساس گفت‌وگو و رشته ارتباطی بین کشورها، مردمان و جهان‌بینی‌های بسیار متفاوت بوده، هست و خواهد بود. اولگا لیوبیموا افزوده است: قدرت وحدت‌بخش فرهنگ نه تنها می‌تواند بر تفاوت‌ها غلبه کند، بلکه یک چشم‌انداز مشترک از آینده بر اساس آرمان‌های جهانی ایجاد می‌کند.  هدف اصلی اجلاس فرهنگی سن‌پترزبورگ، یافتن راه‌هایی برای غلبه بر اختلاف نظرها و اصلاح آن در حوزه فرهنگ و کشف ظرفیت‌های سازنده، تحکیم روابط و غنای فرهنگی متقابل عنوان شده است. در چارچوب این مجمع، چهره های فرهنگی و نمایندگان برخی دولت‌ها به تبادل نظر درباره موضوعاتی همچون ""شناخت تاریخ از طریق فرهنگ""،‌ ""آیا هوش مصنوعی یک تهدید یا یک موهبت برای فرهنگ است؟"" و ""فرهنگ سنتی به عنوان زیربنای ساختن جامعه متمدن"" خواهند پرداخت.  بنا بر گزارش وزارت امور خارجه روسیه،‌ یکی از رویدادهای مهم این مجمع، نشست وزرای فرهنگ کشورها و روسای سازمان های بین المللی است که با تصویب اعلامیه‌ای همراه خواهد بود. بنا بر این گزارش،‌ این سند از نظر تأیید علاقه جامعه بین‌المللی به توسعه بیشتر همکاری‌های فرهنگی و بشردوستانه بین المللی حائز اهمیت خواهد بود. پیش نویس اعلامیه منعکس کننده مفاد تعدادی از اسناد چندجانبه است که قبلاً توسط سازمان ملل (از جمله یونسکو)، گروه بیست، اجلاس روسیه-آفریقا و اجلاس های بریکس تصویب شده بود. این سند،‌ مبتنی بر تعریف فرهنگ به عنوان مفهومی است که نه تنها هنر و ادبیات را در بر می گیرد، بلکه یک شیوه زندگی، نظامی از ارزش ها، سنت ها و باورها را نیز در بر می گیرد و بر لزوم شناخت فرهنگ به عنوان یک کالای عمومی جهانی تأکید می کند. این سند همچنین تأیید می‌کند که فرهنگ مهمترین عامل توسعه ملی است که اراده مردم را برای آزادی، استقلال و انتخاب حاکمیت الگوی توسعه شکل می دهد.

",politics,
598,"
به گزارش ایرنا، بهرام عین‌اللهی روز پنجشنبه در بازدید از مراکز درمانی شهرستان فارسان استان چهارمحال و بختیاری در جمع خبرنگاران افزود: اقداماتی که در حوزه سلامت کشور از سوی دولت سیزدهم انجام گرفته، در طول تاریخ انقلاب اسلامی بی‌سابقه است.

وی ادامه داد: علاوه‌ بر اضافه شدن تخت‌های بیمارستانی به تجهیزات درمانی کشور، ۲ هزار خانه بهداشت نیز در ۲ سال اخیر افتتاح شد و احداث ۲ هزار خانه بهداشت دیگر نیز در دستور کار قرار دارد.

وزیر بهداشت، درمان و آموزش پزشکی تصریح کرد: همچنین در قالب آزمون استخدامی ۲۵ هزار نفر استخدام شدند که از این تعداد ۱۲ هزار نفر پرستار هستند.

عین‌اللهی همچنین با اشاره به اهتمام ویژه وزارت بهداشت، درمان و آموزش پزشکی برای اجرای طرح جوانی جمعیت اظهار داشت: این وزارتخانه رُتبه نُخست را در اجرای قانون جوانی جمعیت کسب کرده است.

وی با بیان اینکه در حال حاضر تمرکز وزارت بهداشت بر اجرای طرح «سلامت خانواده» است، افزود: مهمترین کار ما در حال حاضر این است که برای هر ایرانی با کد ملی، پرونده سلامت ایجاد کنیم.

عین‌اللهی با دعوت از مردم برای شرکت در طرح غربالگری فشار خون و دیابت یادآور شد: این بیماری خاموش رُتبه نُخست را در ابتلا به بیماری‌های قلبی، عروقی و مرگ و میر به خود اختصاص داده است.

وی با اشاره به افتتاح طرح شبکه بهداشت و درمان شهرستان کوهرنگ تصریح کرد: این طرح که ۱۶ سال بصورت نیمه‌تمام رها شده بود، امروز افتتاح شد و می‌تواند در کنار بیمارستان امام سجاد(ع) کوهرنگ نیازهای مردم منطقه را پاسخگو باشد.

وزیر بهداشت، درمان و آموزش پزشکی در باره مرکز مُنتخب بهداشت و درمان شهر باباحیدر نیز گفت: این طرح که تا پیش از این در حد زیرسازی اجرا شده بود قرار است تا هفت ماه آینده بعنوان مرکز منتخب شبانه‌روزی تکمیل شود.

به گزارش ایرنا، چهارمحال و بختیاری دارای ۱۵۰ پروژه درمانی نیمه‌تمام است که برای تکمیل آن به ۲ هزار میلیارد تومان اعتبار نیاز است.

وزیر بهداشت، درمان و آموزش پزشکی روز پنجشنبه ۲۵ آبان در سفر رییس‌ جمهور و اعضای هیات دولت در قالب دومین سفر استانی آیت‌الله رئیسی، به چهارمحال و بختیاری سفر کرد.

",politics,
599,"
به گزارش خبرنگار حوزه دفاعی و امنیتی ایرنا، امیر سرلشکر «سید عبدالرحیم موسوی» فرمانده کل ارتش جمهوری اسلامی ایران روز پنج‌شنبه در حاشیه همایش گرامیداشت سالروز عملیات آزادسازی سوسنگرد که در مرکز همایش‌های کوثر سازمان عقیدتی - سیاسی ارتش برگزار شد، در جمع خبرنگاران اظهار کرد: امروز سالروز آزادسازی سوسنگرد است؛ عملیاتی که از جنبه‌های مختلف قابل بررسی و تبیین برای مردم از جمله جلوه وحدت و همراهی نیروهای حاضر در منطقه است.

وی با بیان اینکه بررسی تاریخی این عملیات نشان می‌دهد هر کسی که توان دفاع را داشته بدون تعلقات سازمانی و گروهی در کنار هم برای خلق حماسه بزرگ و موفقیت حضور داشته، تصریح کرد: امروز هم بین نیروهای مسلح و مردم در دفاع از کشور، وحدت و هم‌افزایی و همدلی وجود دارد؛ به نحوی که نیروهای مسلح برای اینکه کدام یک به رفقای شهیدشان زودتر بپیوندند پیشمرگ و پیشقدم هستند.

فرمانده کل ارتش درباره تهدیدات اخیر آمریکا علیه ایران گفت: حرف‌های آنها جدید نیست؛ زیرا هر بار به بهانه‌های مختلف حرف‌هایی را می‌زنند اما هم خودشان می‌دانند و هم آدم‌های عاقل‌ترشان آگاهند که جمهوری اسلامی ایران در دفاع از آرمان‌ها، انقلاب و کشور پای فرمان رهبر معظم انقلاب اسلامی با تمام وجود ایستاده و جدی است.

سرلشکر موسوی با تأکید بر اینکه آنها می‌دانند که ایران توان آن را دارد که در برابر هر قدرتی و در هر سطحی از حدود و ثغور این کشور دفاع کند و کاری از پیش نخواهند برد، خاطرنشان کرد: آنها به خوبی می‌دانند ممکن است کسی بی‌عقلی کند و دستی به طرف ایران دراز کند، اما رها کردن این دست کار آنها نیست؛ لذا بعید می‌دانم عقلای آنها چنین اجازه‌ای را بدهند.

",politics,
600,"
به گزارش ایرنا، احمد وحیدی روز پنجشنبه که در قالب دور دوم سفر استانی رییس‌جمهور به چهارمحال و بختیاری به عنوان نماینده تام‌الاختیار آیت الله رئیسی به شهرستان‌های لردگان، فلارد و خانمیرزا سفر کرد، در جمع مردم این شهرستان‌ها در مصلای لردگان اظهار داشت: مردم این منطقه تمام داشته های خود را صرف اسلام کرده و همواره پای دفاع از کشور و ارزش‌های انقلاب اسلامی ایستاده اند.

به گفته وی، شجاعت، دلیری و ایستادگی مردم این دیار در جبهه دفاع از حریم و حرمت کشور و اسلام عزیز زبانزد است.

وزیر کشور با بیان اینکه حامل سلام و احترام رییس‌جمهور به مردم شریف این شهرستان‌ها هستم، گفت: آیت‌الله رییسی قصد داشت که شخصا با سفر به این شهرستان‌ها در جمع شما حضور داشته باشد که شرایط نامساعد جوی و بارندگی و مشکل در پرواز بالگردها، مانع از انجام این سفر شد ولی رییس جمهور پیگیر مطالبات شهرستانهاست و در سفری دیگر در جمع مردم حضور خواهند داشت.

وزیر کشور در ادامه با اشاره به جنایت غزه علیه مردم بی‌دفاع فلسطین گفت:در شرایطی قرار داریم که بخشی از پاره تن جهان اسلام در آتش می‌سوزد و مظلومان فلسطین با بدترین ظلم‌ها مورد هجوم دشمن قرار دارند.

وی تاکید کرد: مردم غزه با تمام وجود در برابر همه ددمنشی‌های دشمن ایستاده‌اند و در برابر رژیم اشغالگر قدس مقاومت می‌کنند و رزمندگان فلسطینی برای دنیای اسلام آبرو شده‌اند و در دفاع از حرمت مسجدالاقصی و سرزمین خود با رژیم جنایتکار، کودک‌کش و خبیث صهیونیستی درگیر هستند و در این درگیری با دنیای استکبار و با آمریکا در جنگ هستند که امام راحل آمریکا را شیطان بزرگ نامیدند و مردم ایران این را می‌دانند که شیطان آمریکاست.

وزیر کشور یادآور شد: قلب همه جهان اسلام به یاد مردم سرافزار فلسطینی که بچه‌های کوچک آنان زیر بمب‌های رژیم اشغالگر می‌مانند به درد می‌آید و هیچ تلویزیون و خبرنگاری نتوانست از مردم غزه شکایتی را منعکس کنند که در راه مقاومت در برابر رژیم اشغالگر قدس شکایتی دارند.

وحیدی اظهار داشت: در مقابل دشمن اسلام، که به فرموده قرآن اَشد دشمنان است همین صهیونیست است، مردم بی‌دفاع غزه ایستاده‌اند و صهیونیست‌ها بدترین انسان‌ها هستند اما رزمندگان غزه در برابر تیپ‌های رزهی اشغالگر اسرائیلی ایستاده‌اند در عین مقاومت سرافرازانه ضربات اساسی در عین حال مظلوم و مقاوم هستیم.

وی با اشاره به رشادت مردم چهارمحال و بختیاری در هشت سال دفاع مقدس گفت:شهید ظفر خالدی شهید ۱۱ ساله شهرستان لردگان برای دفاع از اسلام رفته‌اند و پیام شهدا این است که زمانی که نسیم مقاومت وزیدن گرفت امروز طوفانی در برابر دشمن شده است.

وزیر کشور اظهار داشت: امروز روز عزت و سربلندی اسلام است که در همه دنیا قدرت خود را اسلام به نمایش گذاشتنه‌اند و این قدرت به یعنی به زیر کشیدن کسانی که دنیا را می‌خواهند تحت سلطه خود داشته باشند.

وحیدی اظهار داشت: هر کجای تاریخ را می‌ببینیم هر جنگی وجود داشته است توسط همین استکبار جهانی بوده است که جنگ افروز است و در ایران مردم از جمله همین مردم استان که در شجاعت و دلیر سر آمدند در برابر جبهه استکبار ایستاده است.

به گفته وی، جمهوری اسلامی در یکی از نقاط اوج خود قرار دارد و این همان بشارت حضرت امام و رهبری است که در حال تحقق است و امروز منزوی‌ترین رژیم اشغالگر اسرائیل است که حتی حامیان آن نمی‌توانند از این رژیم کودک‌کُش حمایت کنند؛ هر چند تعدادی از کشورهای استکباری از این جنایت اسرائیلی حمایت می کنند

وزیر کشور اظهار داشت: در غزه ۱۱ هزار نفر را رژیم صهیونیستی به شهادت رسانده است ولی رژیم های منحوس به خاطر نسل‌کشی و جنایت علیه بشریت حتی از اعلام جنایت رژیم اسرائیل خودداری می‌کنند.

وی تصریح کرد: البته در کنار توجه به مسائل بین‌المللی؛ دولت به مسائل داخلی نیز توجه دارد و امروز دولت مفتخر است به تاسی از خواسته‌های ملت و فرامین مقام معظم در خط مقدم مقابله با استکبار جهانی قرار دارد.

وحیدی اظهار داشت: دولت در میدان داخلی نیز مشغول انجام وظایف است و رسیدگی به نیازهای مردم از اولویت‌های دولت و رییس‌جمهور است و با وجود همه فشارهای دشمن، فعالیت اقتصادی در حال انجام است.

وزیر کشور اظهار داشت: در این استان ۹۰۰ طرح در اجراست و برخی از این طرح‌ها به نتیجه رسیده و برخی در حال به نتیجه رسیدن است.

به گفته وی، نیازهای سه شهرستان از جمله راه و آب مورد توجه دولت سیزدهم است که جاده هایی استان را به خوزستان و کهکیلویه و بویر احمد متصل می‌کند در دستور کار قرار گرفته است.

وحیدی اظهار داشت:مساله آب و سدهایی که در منطقه مورد نیاز است مجوز نهایی آن سدی که باید گرفته شود در حال انجام است.

وزیر کشور ادامه داد: سد خرسان ۳ نیز که دوستان اشاره کردند سد بزرگی است و یک میلیارد و ۴۰۰ میلیون مترمکعب حجم ذخیره آبی است که در دستورکار است که هم به خود استان و جاهایی که نیاز باشد؛ کمک کند.

وحیدی یادآور شد: دولت برای تامین نیازمندهای درمانی نیز مورد توجه ویژه دارد و روند توسعه بیمارستان منطقه نیز دنبال شود.

وی با اشاره به ضرورت ایجاد اشتغال به عنوان یک مساله اساسی است یادآور شد: نرخ بیکاری استان جزو استانهای اول بود از نظر رتبه در اشتغال بهتر شده است و در خصوص مسائل شهری شهرداری ها حمایت خواهند شد

به گفته وی، در حوزه پتروشیمی نیز صنایع زیردستی پتروشیمی مورد توجه است تا بتوانیم اجرای آن را دنبال کنیم و منابعی نیز برای شهرستان تامین شود که در سفر قابلی ۳۵ هزار میلیادر ریال تامین شده است.

وزیر کشور با اشاره به اجرای مصوبات سفر استانی رییس جمهور یادآور شد: در این سفر مصوبات خوبی نیز صورت گرفته است که مردم استان بهره خواهند برد.

به گفته وی، دولت به مناطق کمتر برخوردار است توجه دارد و دستور رییس‌جمهور است و اولویت دولت سیزدهم است.

وی گفت: در کنار مسائل بین‌المللی توجه به مسائل استانی نیز مورد تاکید است که رئیس جمهور تاکنون به این استان سفر داشته است و نشان از توجه دولت به منطقه است و این پیام دولت مردمی است که در بین مردم است و خواسته مردم را می‌شنود.

وزیر کشور با اشاره به در پیش بودن انتخابات در سال جاری گفت: نمره استان در انتخابات و مشارکت سیاسی بالاست و چهارمحال و بختیاری در این زمینه رتبه بالای دارد و در امسال نیز که سال انتخابات است مشارکت مردم در بالاترین نقطه وجود خواهد داشت.

به گزارش ایرنا، رییس‌جمهور و تعدادی از وزرای هیات دولت در قالب دور دوم سفر استانی به چهارمحال و بختیاری روز پنجشنبه وارد این استان شد.

لردگان در ۱۶۰ کیلومتری مرکز چهارمحال و بختیاری قرار دارد.

",politics,
601,"
به گزارش خبرگزاری مهر، علیرضا عسگریان، معاون وزیر تعاون، کار و رفاه اجتماعی در یک برنامه تلویزیونی درباره جزئیات طرح، گفت: یکی از طرح‌های راهبردی دولت بحث امنیت غذایی و کالابرگ است که از ابتدای امسال شروع شده است.

وی افزود: این طرح برای افزایش امنیت غذایی کودکان بوده و تعداد خانوارهایی که مشمول این طرح می‌شوند ۱۲۰ هزار خانوار است.

وی ادامه داد: خانوارها از سوی وزارت بهداشت شناسایی شده و سه شاخص برای این طرح در نظر گرفته شده است. پس از تعیین بین دهک‌ها تقسیم بندی شده و در نهایت یارانه جدید به خانوارها تعلق می‌گیرد.

عسگریان با اشاره به جزئیات این یارانه، گفت: برای دهک یکم تا پنجم یک میلیون تومان به ازای هر نفر و خانوار متعلق به دهک ششم و هفتم ۶۰۰ هزار تومان به ازای هر نفر دریافت می‌کنند.

وی با بیان اینکه در یک خانواری که نیاز است برای دو فرزند امنیت غذایی محقق شود دو میلیون تومان برای آن خانواده در نظر گرفته می‌شود، اضافه کرد: این طرح پیوسته بوده و برای کودکان تا ۶ سال است و کودکانی که ۶ سال را تمام می‌کنند از پوشش این طرح خارج می‌شوند.

معاون وزیر تعاون، کار و رفاه اجتماعی تاکید کرد که این طرح ارتباطی با طرح کالابرگ ندارد و آن طرح محفوظ است و لازم است خانواده‌ها توجه ویژه به این طرح داشته باشند.

وی با بیان اینکه دولت یک طرح مفصل راهبردی در حوزه امنیت غذایی تعریف کرده است که مهم‌ترین برش آن طرح کالابرگ بود.

وی در این خصوص افزود: اکنون نیز نوزادان و کودکان بین ۶ ماه تا ۶ سال را تحت پوشش قرار می‌گیرند.

به گفته عسگریان از روز یکشنبه هفته آینده این طرح آغاز می‌شود، اکنون به خانوارها پیامک ارسال شده و اگر خانواده‌ای کودکی دارد که نیازمند تغذیه ویژه است و در دهک یک تا ۳ قرار دارد یک میلیون تومان دریافت می‌کند.

عسگریان با بیان اینکه قبلاً در مورد کالابرگ الکترونیک گفته می‌شد که تنها ۱۱ قلم کالا را دربرمی گیرد اما به ۱۶ قلم افزایش یافته چراکه خانواده‌ها باید پروتئین، ویتامین و میزان انرژی مورد نیاز را دریافت کنند و برای اینکه این اتفاق بیفتد سبزیجات و میوه‌جات هم به ۱۱ قلم لبنیات، شیر، ماست، پنیر، تخم مرغ، پروتئین‌ها شامل گوشت مرغ و گوشت قرمز، حبوبات، روغن شکر، قند و برنج اضافه شده است.

معاون وزیر تعاون، کار و رفاه اجتماعی با اشاره به نحوه خرید این اقلام گفت: ۱۱ قلم اعلانی دارای بارکد هستند و قلم‌هایی که جدیداً اضافه شده نیز بارکد منحصر به فرد دارند و اگر به فروشگاه‌های واجد شرایط و زنجیره‌ای مراجعه کنید به دلیل همین بارکد خاص به راحتی می‌توان آنها را خرید کرد.

عسگریان با بیان اینکه ابلاغ به صورت پیامکی است و خانوارها از این طریق می‌توانند مطلع شوند، گفت: این برنامه ادامه خواهد داشت و به صورت مفصل از آن صحبت خواهد شد، اگر خانواری از این یک میلیون تومان استفاده نکند تنها یک ماه ذخیره می‌شود. در ماه دوم یک میلیون اضافه می‌شود اما اگر استفاده نشود قطع خواهد شد، میزان تأثیرگذاری این طرح توسط وزارت بهداشت بررسی شده و اگر روی کودک اثر نداشته باشد به خانواده‌ها اطلاع داده شده و یارانه تخصیص داده شده قطع می‌شود.

",economy,
602,"
به گزارش خبرگزاری مهر به نقل از وزارت راه و شهرسازی، مهرداد بذرپاش، وزیر راه و شهرسازی امروز پس از افتتاح نمایشگاه «ایران پروژه» در عشق آباد پایتخت ترکمنستان در جمع خبرنگاران اظهار کرد: امروز در کنار برگزاری هفدهمین اجلاس اقتصادی ایران و ترکمنستان نمایشگاه ایران پروژه افتتاح شد.

وی با اشاره به اینکه ۹۴ شرکت ایرانی و ۳۰۰ تاجر بازرگان و فعال اقتصادی در نمایشگاه حضور دارند، گفت: این تعداد شرکت کننده حاکی از آن است که ایران ظرفیت‌های بسیار زیادی دارد که می‌تواند در توسعه سایر کشورها مورد استفاده قرار گیرد.

وزیر راه و شهرسازی در ادامه با اشاره به اینکه در زمان حاضر حدود ۵۰۰ میلیون دلار حجم مبادلات تجاری ما با ترکمنستان است، اضافه کرد: در جلسات با مقامات ترکمنستان از جمله رئیس جمهوری هدف گذاری شده تا حجم مبادلات ایران و ترکمنستان در کوتاه‌ترین زمان به یک میلیارد دلار افزایش یابد.

بذرپاش بیان کرد: در بحث حمل بار نیز هدف گذاری کرده‌ایم تا به رقم ۲۰ میلیون تن در سال دست یابیم. برای این منظور نیازمند توسعه زیرساخت‌ها هستیم در این راستا قرار است شرکت‌های ایرانی یک جاده حدود ۲۶۰ کیلومتری را در ترکمنستان بسازند.

وی از مذاکره برای کمک به سهولت جابه‌جایی بار، کاهش معطلی در پایانه‌های مرزی و کاهش تعرفه حمل ریلی بین دو کشور ایران و ترکمنستان خبر داد و گفت: این امر باعث رسیدن به نقطه مطلوب افزایش ترانزیت می‌شود.

وزیر راه و شهرسازی با یادآوری اینکه طی ۷ ماه امسال ترانزیت ایران ۲۵ درصد افزایش یافته آن را ناشی از مذاکرات دولت سیزدهم با کشورهای همسایه اعلام و تاکید کرد: اصرار دولت برای حذف مقررات زائد ترانزیت با سایر کشورها باعث رشد ترانزیت شده است.

بذرپاش تصریح کرد: در کلان پروژه کریدور شمال جنوب و در قالب ایران راه توسعه زیرساخت‌ها از جمله افزایش خطوط ریلی و جاده‌ای شرط لازم است اما شرط کافی برای دستیابی به آن کمیسیون‌های مشترک با کشورهایی همسایه برگزار شود.

وی در خصوص پروازهای بین ایران و ترکمنستان گفت: یکی از پیش نیازهای اساسی برای حضور سرمایه گذاران و شرکت‌های ایرانی در ترکمنستان افزایش پروازهای بین دو کشور است، در این راستا مذاکراتی انجام شده و به زودی شاهد افزایش این پروازها خواهیم بود.

",economy,
605,"
به گزارش خبرگزاری مهر، سید سعید راد، مدیرعامل شرکت بازرگانی دولتی ایران از واریز ۸۴۱ میلیارد تومان باقی‌مانده مطالبات کلزاکاران خبر داد و گفت: ۳ هزار و ۱۴۶ میلیارد تومان بابت خرید کلزا به کشاورزان پرداخت شد.

وی با اعلام اینکه امسال ۱۰۹ هزار و ۵۲۰ تن کلزا از ۲۹ استان کشور خریداری شده است، افزود: خرید این محصول در سال جاری نسبت به سال گذشته ۱۰ درصد رشد داشت.

راد با تأکید بر اینکه بیشترین محصول کلزا به ترتیب از کشاورزان استان‌های خوزستان به میزان ۳۰ هزار و ۷۸۳ تن، گلستان به میزان ۲۰ هزار و ۳۶۴ تن و مازندران به میزان ۹ هزار و ۱۲۹ تن خریداری شده است، اضافه کرد: البته به ترتیب استان‌های کردستان، خراسان رضوی و کرمانشاه بیشترین رشد تولید را در مقایسه با سال گذشته به خود اختصاص داده‌اند.

معاون وزیر جهاد کشاورزی در پایان با بیان اینکه علاوه بر کلزا، تا کنون ۶ هزار و ۸۷ تن گلرنگ به ارزش ۱۵۷ میلیارد تومان و ۸۰۵ تن آفتابگردان به ارزش ۲۰ میلیارد تومان نیز خریداری شده و وجه آن به صورت کامل به کشاورزان پرداخت شده است، خاطرنشان کرد: از کشاورزان گندمکار و کلزاکار که امسال کار بزرگی را در زمینه تولید این دو محصول اساسی انجام دادند و برای دریافت مطالبات خود، صبوری به خرج دادند، تقدیر می‌شود.

",economy,
606,"
به گزارش خبرگزاری مهر به نقل از وزارت راه و شهرسازی، نمایشگاه «ایران پروژه» صبح امروز (جمعه ۲۶ آبان) با حضور مهرداد بذرپاش وزیر راه و شهرسازی کشور و رشید مردوف، معاون رئیس کابینه وزرا و وزیر خارجه امور ترکمنستان به عنوان رؤسای کمیسیون‌های مشترک همکاری‌های اقتصادی دو کشور افتتاح شد.

در این نمایشگاه بیش از ۳۰۰ شرکت و فعال اقتصادی ایرانی حضور دارند و آخرین دستاوردهای خود را در حوزه خدمات فنی و مهندسی و دانش بنیان به معرض نمایش گذاشتند.

هدف از برگزاری این رویداد، تعمیق و توسعه مراودات و مناسبات همه‌جانبه در حوزه‌های تجاری، بازرگانی، حمل و نقل و ترانزیت، انرژی، صنعتی، خدمات فنی و مهندسی، گمرکی، استانی، کشاورزی، علمی، بهداشتی، گردشگری و … است.

وزیر راه و شهرسازی کشورمان و معاون رئیس کابینه وزرا و وزیر خارجه امور ترکمنستان به عنوان رؤسای کمیسیون‌های مشترک همکاری‌های اقتصادی دو کشور از این نمایشگاه و غرفه شرکت‌های ایرانی بازدید کردند.

",economy,
607,"
به گزارش خبرنگار مهر، همزمان با برگزاری مراسم اختتامیه بیست‌وسومین نمایشگاه بین‌المللی و نخستین جشنواره و فن بازار تخصصی صنعت برق ایران قرارداد ساخت بار اول یک دست کامل روتور توربو کمپرسو واحد گازی GE-F۹ نیروگاه سیکل‌ترکیبی شهید رجایی به ارزش ۱۷۵ میلیارد تومان میان شرکت‌های تولید نیروی برق شهید رجایی و شرکت مهندسی و ساخت توربین مپنا (توگا) به امضا رسید. این روتور ساخت آمریکا است که به دلیل تحریم‌ها وارد کشور نمی‌شود. از همین رو با تولید این تجهیزات توسط متخصصان داخلی، ایران به دومین کشور سازنده این روتور در دنیا تبدیل خواهد شد. همچنین در این مراسم قرارداد ساخت بار اول سیستم کنترل واحد بخار نیروگاه شازند به ارزش ۳۵ میلیارد تومان میان شرکت تولید نیروی برق منطقه مرکزی و شرکت خدمات نیروگاهی آهار شرق به امضا رسید. در راستای این قرارداد مقرر شده است برای نخستین بار در کشور سیستم کنترل این نیروگاه توسط متخصصان صنعت نیروگاهی ساخت داخل و جایگزین شوند. در جریان مراسم اختتامیه نمایشگاه صنعت برق تفاهم‌نامه طراحی و ساخت بار اول سیستم پایش و اندازه‌گیری آنلاین دودکش‌های نیروگاه شازند به ارزش ۹۴ میلیارد تومان در راستای اجرای سیاست‌های کلی نظام برای استفاده حداکثری از توان ساخت داخل، توانمندسازی شرکت‌های داخلی و قطع وابستگی، میان شرکت‌های تولید نیروی برق منطقه مرکزی و شرکت پیرامون سیستم قشم به امضا رسید. ساخت پره‌های ثابت و متحرک توربین گازی BBC-D۹ نیروگاه درود به مبلغ ۷۹.۶ میلیارد تومان نیز دومین تفاهم‌نامه‌ای بود که میان شرکت‌های تولید نیروی برق شهید مفتح و کارنو ایده‌آل آرمان به امضا رسید. همچنین در این مراسم تفاهم‌نامه ساخت بار اول موتور B.C.PUMP به ارزش ۱۸ میلیارد تومان میان شرکت‌های تولید نیروی برق منطقه غرب و مدیران انرژی کویر به امضا رسید. چهارمین تفاهم‌نامه امضا شده در جریان اختتامیه نمایشگاه صنعت برق مربوط به کنترل مشعل‌های BMS نیروگاه بندرعباس به ارزش ۱۴ میلیارد تومان بوده است که میان شرکت‌های تولید نیروی برق بندرعباس و خدمات نیروگاهی آهار شرق به امضا رسید.

",economy,
608,"
به گزارش خبرگزاری مهر به نقل از وزارت نیرو، مریم کارگر نجفی در حاشیه بیست‌وسومین نمایشگاه بین‌المللی و نخستین جشنواره و فن بازار تخصصی صنعت برق ایران گفت: برق یک صنعت زیربنایی است که زیرساخت‌های لازم را برای توسعه اقتصادی، رفاه کشور و فناوری در بخش‌های مختلف ایجاد می‌کند. طبیعتاً صنعتی که قرار است چنین زیرساختی ایجاد کند باید از فناوری و نوآوری‌های جدید استفاده کند.

وی ادامه داد: امسال با ابتکار همکاران وزارت نیرو نخستین جشنواره و فن بازار تخصصی صنعت برق ایران در کنار نمایشگاه بین‌المللی صنعت برق برگزار شد تا یک فضا، فرصت و بستر مناسبی را برای ارائه محصولات و خدمات مرتبط شرکت‌های دانش‌بنیان با صنعت برق ایجاد و مراکز علمی و پژوهشی نیز بتوانند در این رویداد حضور پیدا کنند.

کارگر نجفی فن بازار برق را مصداق بارز ارتباط بین دانشگاه و صنعت برشمرد و افزود: طبیعتاً بین دانشگاه و صنعت برخی شرکت‌های دانش‌بنیان، مراکز رشد و مجموعه‌های مختلف وجود دارند که تمامی آن‌ها در این محل گردهم آمده‌اند تا هم اولویت‌ها و نیازهای شرکت‌های صنعت برق در بخش‌های فناورانه و هم دستاوردهای شرکت‌های دانش‌بنیان در این رویداد ارائه می‌شود. به طور کلی این فضا زمینه مناسبی را برای آشنایی این دو بخش به منظور مبادله قرارداد، خریداری محصول و حمایت از دانش‌بنیان‌ها فراهم کرده است.

وی با اشاره به اقدامات وزارت نیرو برای حمایت از دانش‌بنیان‌ها، اضافه کرد: شرکت‌های دانش‌بنیان دارای مدل‌های متفاوتی هستند. برخی از آن‌ها شرکت‌های فناور هستند که پیش از این به عنوان شرکت‌هایی با فروش بالا و محصولات با کیفیت و خدمات بالا مشغول به فعالیت بوده‌اند که این شرکت‌ها معمولاً نیازی به حمایت ندارند و نیاز اصلی آن‌ها خرید محصولات تولیدی آن‌هاست که خرید این محصولات نیز مورد نیاز شرکت‌های وزارت نیرو است.

معاون سرمایه انسانی، تحقیقات و فناوری اطلاعات وزیر نیرو اضافه کرد: در این زمینه تاکید ما به تمامی شرکت‌های وزارت نیرو، اولویت بخشی به پرداخت مطالبات شرکت‌های دانش‌بنیان است. در بحث رقابت با تولید محصول مشابه خارجی اولویت با تولیدات داخلی باشد و در زمینه حمایت از تولید بار اول نیز فعالیت‌های این شرکت‌ها با همکاری معاونت علمی و فناوری ریاست جمهوری تسریع پیدا می‌کند.

کارگر نجفی افزود: در این میان برخی از دانش‌بنیان‌ها جز شرکت‌ها نوپا و کوچک هستند که وارد این عرصه شده‌اند و نیاز به حمایت دارند. برخی از این شرکت‌ها نیازمند تسهیلات بوده که این اقدام از طریق صندوق نوآوری و شکوفایی و همچنین صندوق پژوهش وزارت نیرو در دستور کار قرار گرفته است.

معاون سرمایه انسانی، تحقیقات و فناوری اطلاعات وزیر نیرو تاکید کرد: در مدت زمان فعالیت دولت سیزدهم شاهد افزایش تسهیلات و حمایت از دانش‌بنیان‌ها بوده‌ایم، به طوری که در مجموعه وزارت نیرو رشد ۶ برابری حمایت از شرکت‌های دانش‌بنیان در موضوع تولید بار اول انجام شده است.

",economy,
609,"
به گزارش خبرنگار مهر، در آخرین روز از نمایشگاه صنعت برق ۲۳ تفاهم نامه و ۴ قرارداد به امضا رسید. امضای این تفاهم نامه‌ها و قراردادها بین شرکت‌های صنعت برق و مراکز علمی و پژوهشی برای همکاری در ساخت محصولات فناورانه انجام شد.

تعدادی از شرکت‌های برق منطقه‌ای نیز تفاهم نامه‌هایی را با مراکز علمی به امضا رساندند.

همچنین، در مراسم پایانی بیست و سومین نمایشگاه بین‌المللی صنعت برق ایران محصولات دانش بنیان برتر معرفی شدند تا در صنعت مورد استفاده قرار گیرند.

بیست و سومین نمایشگاه بین‌المللی صنعت برق ایران که از ۲۳ آبان در محل دائمی نمایشگاه‌های بین‌المللی تهران آغاز به کار کرده بود که تا ساعاتی دیگر به کار خود پایان خواهد داد.

",economy,
610,"
به گزارش خبرگزاری مهر به نقل از وزارت نیرو، مصطفی رجبی مشهدی، مدیرعامل شرکت مدیریت شبکه برق ایران در حاشیه بازدید از نخستین جشنواره و فن بازار تخصصی صنعت برق با اشاره به تمهیدات صنعت برق برای تأمین انرژی پایدار پیک تابستان سال آینده، گفت: به منظور افزایش آمادگی واحدهای تولید برق بالغ بر ۱۲۳ هزار مگاوات برنامه تعمیرات نیروگاه‌های حرارتی، برقابی، اتمی و… در دستور کار قرار گرفته است که تاکنون ۴۵ هزار مگاوات از برنامه‌های این بخش آغاز شده است. وی تاکید کرد: بر اساس برنامه‌ریزی انجام شده باید برنامه‌های تعمیراتی یاد شده به شکلی پیش برود که حداکثر ظرفیت تولید را برای تابستان سال آینده در اختیار شبکه سراسری برق کشور داشته باشیم تا مشکلی در تأمین برق مورد نیاز مشترکان ایجاد نشود. سخنگوی صنعت برق در پایان گفت: همچنین برای پیک تابستان سال آینده ۱۸۰ اقدام ویژه در بخش توسعه ظرفیت نیروگاهی، بهینه‌سازی و مدیریت مصرف برق، توسعه شبکه‌های برق به ویژه در بخش انتقال و فوق توزیع، رویت‌پذیری و کنترل‌پذیری شبکه سراسری و… در دستور کار قرار خواهد گرفت تا شبکه برق کشور در سال ۱۴۰۳ به صورت پایدارتر برای خدمات‌رسانی به مردم آماده باشد.

",economy,
611,"
به گزارش خبرگزاری مهر به نقل از وزارت راه و شهرسازی، سردار بردی‌محمداف، رئیس جمهور ترکمنستان با ارسال پیامی به شرکت‌کنندگان نمایشگاه تخصصی «ایران پروژه» بر توسعه حجم تجارت دوجانبه، ایجاد قالب‌های جدید تعامل و اجرای پروژه‌های مشترک در زمینه‌های امیدوارکننده تاکید کرد.

وی در ادامه به چشم‌اندازهایی که در مشارکت با ایران، به‌ویژه در حوزه تعامل در امتداد خط ریلی «قزاقستان-ترکمنستان-ایران» باز می‌شود، اشاره کرد.

بنا بر سخنان وی، پروژه‌های اقتصادی محافل تجاری ترکمنستان و ایران از جمله طرح‌های که در حاشیه مجمع آتی تجاری ارائه خواهند شد، نقش ویژه‌ای را در امر تقویت روابط بین دو کشور ایفا خواهند کرد. در پیام رئیس جمهور ترکمنستان برگزاری کمیسیون مشترک همکاری‌های اقتصادی ترکمنستان و ایران در عشق آباد نقش مهمی در افزایش همکاری‌های آتی خواهد داشت.

وی تصریح کرد: شکی نیست که مذاکرات و توافقات آتی، پیش نیازی برای تقویت و گسترش همکاری بین تجار دو کشور همسایه در زمینه‌های جدید و همچنین اجرای بعدی پروژه‌های مورد علاقه دو طرف خواهد بود.

هفدهمین اجلاس کمیسیون مشترک همکاری‌های اقتصادی، به ریاست مهرداد بذرپاش وزیر راه و شهرسازی کشورمان و رشید مردوف معاون رئیس کابینه وزرا و وزیر امور خارجه ترکمنستان با حضور نمایندگان نهادهای اجرایی کشور برگزار می‌شود.

بر اساس توافق مقامات دو کشور، مقرر است تا در حاشیه هفدهمین اجلاس کمیسیون مشترک همکاری‌های اقتصادی ایران و ترکمنستان، همایش مشترک تجاری بازرگانان و بخش‌های خصوصی دو کشور و همچنین پانزدهمین نمایشگاه اختصاصی-تخصصی با عنوان «ایران پروژه» هم‌زمان با برگزاری اجلاس هفدهم برگزار شود.

هدف از برگزاری این رویداد، تعمیق و توسعه مراودات و مناسبات همه‌جانبه در حوزه‌های تجاری، بازرگانی، حمل و نقل و ترانزیت، انرژی، صنعتی، خدمات فنی و مهندسی، گمرکی، استانی، کشاورزی، علمی، بهداشتی، گردشگری و … است.

مقرر است تا در این اجلاس علاوه بر امضای سند اجلاس، اسناد همکاری سایر حوزه‌ها نیز به امضای مقامات دو کشور برسد.

هفدهمین اجلاس کمیسیون مشترک همکاری‌های اقتصادی جمهوری اسلامی ایران و ترکمنستان به میزبانی کشور ترکمنستان در عشق آباد از ۲۵ تا ۲۷ آبان ماه ۱۴۰۲ برقرار است.

",economy,
612,"
به گزارش خبرگزاری مهر، محسن اردکانی در سومین قرارگاه رسانه آبفای استان تهران گفت: مطابق داده‌های ثبت‌شده و تجربیات پیشین، دوره‌های خشکسالی در استان تهران دوساله بوده و سپس چند سال ترسالی در این استان ثبت شده است، اما امسال شاهد سومین خشکسالی پیاپی را در استان تهران هستیم و رژیم خشکسالی این استان تغییر یافته است.

اردکانی با اشاره به این‌که ۷۵ درصد آب شرب استان تهران از منابع پشت سد تأمین می‌شود، افزود: استان‌هایی مانند تهران که بخش عمده‌ای از تأمین آب شرب‌شان وابسته به آب سطحی است، در خشکسالی‌ها آسیب‌پذیری بیشتر دارند.

وی افزود: با شروع سالی آبی ۱۴۰۲-۱۴۰۳ حجم ذخایر سدهای پنجگانه استان تهران ۵۷ میلیون مترمکعب نسبت به سال گذشته کسری داشته و این در حالی است که اکنون با گذشت دو ماه از پاییز، بارش‌ها شروع نشده است.

مدیرعامل شرکت آب و فاضلاب استان تهران با بیان این‌که برای تأمین و توزیع آب در استان تهران هر اقدامی که ممکن بود انجام دادیم و اکنون نوبت مدیریت مصرف است، افزود: مدیریت مصرف دارای سه رکن قانونی، ابزاری و فرهنگی است که فعالیت در حوزه فرهنگی ظرفیت‌های بالایی دارد و این وظیفه روابط عمومی‌هاست که ظرفیت‌های جدید را شناسایی کنند.

اردکانی ادامه داد: علی‌رغم این‌که امسال شاهد افزایش ۲.۵ درصدی مشترکان آب در استان تهران بودیم اما مردم تهران ۶۲ میلیون مترمکعب نسبت به سال گذشته کمتر مصرف کردند که از این میزان ،۲۰ میلیون مترمکعب آن مربوط به مشارکت‌های مردمی و مدیریت مصرف آنان بوده است.

وی تاکید کرد: این‌که با مدیریت فشار و مدیریت توزیع، تلاش کنیم که مردم آب کمتری مصرف کنند نیاز سرکوب شده در جامعه ایجاد خواهد شد، باید تلاش کنیم تا با آموزش مردم و تغییر فرهنگ در جامعه، شاهد مشارکت خودجوش و مداوم مردم در مدیریت مصرف آب باشیم.

مدیرعامل آبفای استان تهران در سومین قرارگاه رسانه که با حضور تمامی مدیران روابط‌عمومی‌های ستادی و زیرمجموعه این شرکت برگزار می‌شود، بر آموزش‌محوری تمامی فعالیت‌های فرهنگی روابط‌عمومی‌های این شرکت تاکید کرد و افزود: زمانی اقدامات ما در حوزه فرهنگ‌سازی اثر بخش خواهد بود که با آموزش همراه باشد.

اردکانی به راز خوش‌خلقی رسول اکرم در اثرگذاری پیامش در میان اعراب ۱۴۰۰ سال پیش اشاره کرد و به روابط‌عمومی‌های این شرکت تاکید کرد: در پیام‌ها و شعارهایتان بعد تشویقی را به بعد تنبیهی ترجیح دهید و با انتشار اخبار امید بخش، روح امید و انگیزه را در جامعه تزریق کنید.

ثبت روز ۱۳ اسفندماه به عنوان روز ملی آب

محمدحسین رنجبران، مدیرکل روابط‌عمومی شرکت مدیریت منابع آب کشور در سومین قرارگاه رسانه آب شرکت آب و فاضلاب استان تهران از ثبت قریب الوقوع روز ۱۳ اسفندماه به عنوان روز ملی آب در ایران خبر داد.

وی این اقدام وزیر نیرو را فرصتی مغتنم برای مجموعه صنعت آب و آبفای کشور عنوان کرد و افزود: ثبت این روز در اسفندماه فرصت مناسبی برای اقدامات فرهنگی و رسانه‌ای خواهد بود.

",economy,
613,"


به گزارش خبرگزاری مهر، آخرین وضعیت جوی ترافیکی کشور نشان می‌دهد؛

آخرین وضعیت راه‌های محورهای شمالی






- تردد روان در محورهای چالوس، هراز و فیروزکوه، آزادراه تهران - شمال و آزادراه قزوین – رشت مسیر (رفت و برگشت)

همچنین محورهای شمالی فاقد هرگونه مداخلات جوی است.



آخرین وضعیت جوی ترافیکی سایر محورها






آخرین وضعیت ترافیکی سایر محورها:

- ترافیک سنگین در آزادراه کرج - تهران محدوده پل کلاک

آخرین وضعیت جوی:

- بارش برف و باران در برخی از محورهای استان آذربایجان غربی

- بارش باران در برخی از محورهای استان‌های بوشهر، هرمزگان، فارس، کرمان و یزد



انسدادهای اخیر






محورهای مسدود شریانی:

۱- محور جنگل گلستان – چمن بید

۲- محور ریگان - ایرانشهر

۳- محور قدیم خرم آباد - پلدختر تا اطلاع بعدی مسدود بوده و تردد از مسیر جایگزین آزادراه خرم آباد - پل زال و محور خرم آباد - کوهدشت انجام می‌گردد.

همچنین تا این ساعت هیچ محدودیت ترددی اعلام نشده است.







",economy,
614,"
به گزارش خبرنگار مهر، رسیدگی به گزارش کمیسیون اجتماعی درباره لایحه تشکیل وزارت بازرگانی از جمله مواردی است که در دستورکار نمایندگان مجلس در هفته جاری قرار گرفته است. اما هدف دولت از این لایحه چیست و چرا به تصویب آن اصرار دارد؟

بررسی تاریخ سیاست‌گذاری اقتصادی و تجاری ایران نشان می‌دهد، شروع دهه ۹۰ با ادغام وزارت‌خانه‌های «صنعت و معدن» و «بازرگانی» و تشکیل وزارت «صنعت، معدن و تجارت» همراه بود. تصمیمی که به دلیل پیوستگی و ارتباط مسائل حوزه تولید و تجارت، باهدف تمرکز و هماهنگ‌سازی، سیاست‌گذاری در این حوزه در راستای پیشرفت اقتصادی کشور انجام شد. هدفی که بر اساس کارنامه وزارت «صنعت، معدن و تجارت» در ۱۰ سال گذشته به هیچ وجه محقق نشده است.

بر اساس نظر کارشناسان، مهم‌ترین علت عدم تحقق اهداف در نظر گرفته شده برای ادغام وزارت‌خانه‌های «صنعت و معدن» و «بازرگانی»، گستردگی وظایف در وزارت‌خانه تازه‌تأسیس بود؛ به عبارتی تجمیع اهداف ترسیم شده در حوزه‌های تولید، تجارت خارجی، تأمین مواد اولیه و کالاهای اساسی و تنظیم بازار در یک وزارت‌خانه، شاید موجب وحدت رویه شود، اما سیاست‌گذاری، مدیریت و نظارت این بخش‌ها را بسیار دشوار می‌کند. البته با اضافه‌شدن تحریم بانک مرکزی ایران و تمام فرآیندهای بین‌المللی انتقال پول به تحریم‌های گذشته، چالش‌های وزارت صمت در حوزه‌های صنعت و تجارت نیز دوچندان شد.

وزارت صمت متولی ۳۰ درصد اقتصاد کشور

گفتنی است، از ادغام وزارت‌خانه‌های «صنعت و معدن» و «بازرگانی» و تشکیل وزارت «صنعت، معدن و تجارت»، بیشترین استیضاح و جابه‌جایی چه در سطح وزرا و چه در سطح مدیران، در این وزارت‌خانه رقم خورده است. رضا فاطمی امین وزیر سابق صمت در دفاعیات خود در جلسه استیضاح گفته بود: «وزارت صمت ۳۰ درصد اقتصاد کشور را پوشش می‌دهد، به عبارتی ۹۰ رشته فعالیت در کشور وجود دارد که ۲۷ مورد آن در حوزه این وزارتخانه است و با وجود این تنوع فعالیت‌ها، از زمان تشکیل این وزارتخانه تاکنون فقط یک وزیر به مدت چهار سال به مدیریت در این وزارتخانه پرداخته است.»

رشد اقتصادی منفی، نتیجه یک دهه ادغام

علاوه بر این اظهارات، بررسی کارنامه وزارت صمت در ۱۰ سال گذشته حکایت دارد؛ گستردگی وظایف وزارت صمت ازیک‌طرف و چالش‌های ایجاد شده به دنبال تحریم‌ها از طرفی دیگر، در طول دهه ۹۰، باعث عدم تمرکز این وزارت‌خانه بر فعالیت‌های تولیدی، صنعتی و تجاری کشور شده، به‌طوری‌که بر اساس اطلاعات مرکز آمار ایران رشد اقتصادی کشور در دهه ۹۰ حدود ۱ درصد به ثبت رسیده است. همچنین رشد محصول ناخالص داخلی و ارزش‌افزوده فعالیت‌های حوزه صنعت و معدن نیز در همین مدت به ترتیب منفی ۲.۴ و منفی ۱.۷ گزارش شده است.

از طرفی، عدم تناسب میان عرضه و تقاضا کالاهای اساسی و پرمصرف مردم در مقاطع مختلف، به‌هم‌ریختگی و عدم تنظیم بازارها، عدم حمایت از مصرف‌کننده، همگی حکایت از ناموفق بودن ادغام وزارت‌خانه‌های بازرگانی و صنعت و معدن دارد.

در همین خصوص، رضا غلامی کارشناس اقتصادی در گفت‌وگو با مهر با اشاره به تحمیل ضرر و هزینه‌های اضافی به مصرف‌کننده نهایی در شرایط فعلی توضیح داد: وقتی در صنعت و تولید کشور انحصار وجود داشته باشد، یعنی در صنایع بزرگ مانند فولاد و خودروسازی و حتی تولید روغن نباتی، چند شرکت محدود وجود داشته باشد، باید ساختاری برای نظارت و تعیین قیمت نهایی، مستقل از بخش صنعت و تولید وجود داشته باشد.

وی ادامه داد: در شرایط فعلی، تولیدکننده هزینه‌های اضافی را به‌راحتی در قالب حساب‌ها، به مصرف‌کننده نهایی تحمیل می‌کند تولیدکننده هزینه‌های اضافی را به‌راحتی در قالب حساب‌ها، به مصرف‌کننده نهایی تحمیل می‌کند؛ مصرف‌کننده نیز به دلیل نیاز خود و وضعیت انحصاری، مجبور به تهیه کالا با قیمت موجود است؛ از طرفی وزارت صمت به دلیل ماهیت حمایت از تولید خود، نمی‌تواند به‌درستی از حق مصرف‌کننده دفاع کند. به‌عنوان‌مثال در مورد گران‌فروشی یکی از شرکت‌های تولیدکننده خودرو به‌صورت قطعات منفصله، علی‌رغم شکایت سازمان حمایت، این شکایت همچنان بی‌نتیجه مانده است.

غلامی در مورد مسئله دیگری که در خلأ وجود وزارت بازرگانی رخ می‌دهد، گفت: در حال حاضر افرادی صادرات انجام می‌دهند و به منظور عدم تحویل ارز حاصل از صادرات خود به سامانه نیما، رأساً و بدون در نظر گرفتن نیاز و شرایط ارزی کشور، درخواست واردات کالا به کشور می‌کنند و در نتیجه این مسئله موجب فشار به منابع ارزی کشور می‌شود.

وی در پایان اظهاراتش در مورد اهداف تشکیل و وظایف وزارت بازرگانی گفت: وزارت بازرگانی با نظارت بر واردات به کنترل منابع ارزی کمک می‌کند، همچنین تأسیس این وزارت‌خانه به مدیریت تجارت خارجی کمک خواهد کرد و نهایتاً با ایجاد تمرکز در وظایف و یکپارچگی سیاست‌گذاری تجارت خارجی کشور، سرمایه‌گذاری خارجی و درآمدهای کشور افزایش خواهد یافت، مسائلی که تاکنون مورد غفلت وزارت صمت قرار گرفته است.

تلاش دولت‌ها برای احیای وزارت بازرگانی

بر این اساس، دولت‌های دوازدهم و سیزدهم به دنبال تفکیک و کوچک‌سازی اَبَر وزارت‌خانه صمت بودند که این طرح در دولت قبل به نتیجه نرسید، اما لایحه «تشکیل وزارت بازرگانی»، مجدداً در دولت سیزدهم پیگیری شد و کلیات آن در یک ماده‌واحده و ۶ تبصره به تصویب مجلس شورای اسلامی رسید.

بر اساس این لایحه، به‌منظور تمرکز سیاست‌گذاری، راهبری، برنامه‌ریزی، نظارت و ساماندهی امور مرتبط با حوزه بازرگانی و تنظیم بازار، با تفکیک اهداف، مأموریت‌ها و وظایف مربوط به امور بازرگانی از وزارتخانه‌های صنعت، معدن و تجارت و جهاد کشاورزی، «وزارت بازرگانی» تشکیل خواهد شد.

۶ هدف تشکیل وزارت بازرگانی

همچنین علی بهادری جهرمی سخنگوی دولت در اظهاراتی مهم‌ترین مزیت‌ها و اهداف تشکیل وزارت بازرگانی را به این شرح بیان کرد: «تقویت و تجمیع ابزارهای نظارتی دولت بر بازار، کنترل مؤثرتر قیمت‌ها، تسهیل تجارت و رونق تجارت خارجی، سیاست‌گذاری واحد و چابکی در امور بازرگانی و حمایت جدی‌تر از مصرف‌کننده از جمله دلایل دولت برای تشکیل وزارت بازرگانی است.»

موافقان و مخالفان لایحه ایجاد وزارت بازرگانی چه می‌گویند؟

اما ازآنجایی‌که هر طرح و لایحه‌ای موافقان و مخالفانی دارد، این لایحه نیز از این قاعده مستثنا نیست و موافقان و مخالفان نظرات متفاوتی نسبت به تشکیل وزارت بازرگانی دارند. مخالفان با تأکید بر پیوستگی امور مربوط به تولید، صنعت و واردات، تفکیک این امور و تشکیل دو وزارت‌خانه برای هدایت این بخش‌ها را، همراه با تشتت در وظایف و نابسامانی در امور مربوط به تولید و تأمین کالاهای اساسی می‌دانند. از طرفی این افراد تشکیل وزارت بازرگانی را مخالف برنامه ششم توسعه دانسته و معتقدند این اتفاق موجب بزرگ‌شدن دولت می‌شود.

ولی موافقان تشکیل وزارت بازرگانی با اشاره به کارنامه ناموفق وزارت صمت و چالش مداوم دولت و مجلس در قالب سوال و استیضاح بر این وزارت‌خانه، بر تفکیک وظایف ابر وزارت‌خانه صمت تأکید دارند. زیرا اساساً مدیریت وزارت‌خانه‌ای که متولی ۳۰ درصد تولید ناخالص داخلی کشور است، سخت یا حتی می‌توان گفت ناممکن است.

اداره وزارت صمت توسط یک وزیر غیرممکن است

در همین رابطه حسن حسن‌خانی کارشناس و پژوهشگر اقتصادی در گفت‌وگو با مهر ضمن تأکید بر ضرورت تفکیک وزارت صنعت، معدن و تجارت گفت: چگونه یک وزارتخانه با حجم وظایف و تصمیم‌گیری بسیار بالا در حوزه‌های گوناگون توسط تنها یک شخص یعنی وزیر مربوطه اداره شود و در همه امور موفق باشد؟!

وی توضیح داد: تجمیع امور و وظایف حوزه‌های مختلفی نظیر صنایع کوچک و بزرگ، کنترل، نظارت و مدیریت بازار، واردات کالا و مواد اولیه تولید به حدی وزارت صمت را بزرگ کرده که مدیریت آن توسط یک شخص غیرممکن است.

حسن‌خانی در پاسخ به مخالفان تفکیک وظایف در وزارت صمت گفت: ادغام وزارت‌خانه‌های صنعت و معدن و بازرگانی منجر به کوچک‌سازی دولت چه از نظر نیروی انسانی و چه از نظر اماکن نشده است‌ ادغام وزارت‌خانه‌های صنعت و معدن و بازرگانی منجر به کوچک‌سازی دولت چه از نظر نیروی انسانی و چه از نظر اماکن نشده است و عملاً فقط یک شخص، وزیر دو وزارتخانه شده است. از سوی دیگر، تفکیک‌سازی وزارت صنعت، معدن و تجارت نیز به همین صورت بوده و تغییرات به وجود آمده مربوط به‌اضافه شدن یک وزیر و چند معاون است و ساختمان‌ها، کارمندان و غیره یکسان خواهد بود.

وی با تأکید بر مدیریت بهتر یک وزارت‌خانه کوچک‌تر گفت: تفکیک وزارت‌خانه صمت، نقش بسزایی در متمرکز کردن وظایف و مسئولیت‌های مربوط به هر حوزه را خواهد داشت و اهداف ترسیم شده برای حوزه تولید، تجارت و مدیریت بازار که در سال‌های گذشته محقق نشده، دست‌یافتنی شود.

انگیزه واردات کالا ارتباطی به تشکیل وزارت بازرگانی ندارد

این کارشناس اقتصادی با بی‌پایه و اساس خواندن استدلال‌ها در مورد تبدیل وزارت بازرگانی به وزارت واردات گفت: انگیزه لازم برای واردات کالا صرفاً با تشکیل وزارت بازرگانی به وجود نخواهد آمد؛ در واقع وابستگی به واردات برای کالاهای اساسی و نیاز صنایع و بخش تولیدی کشور بر واردات برای تأمین مواد اولیه، علت اصلی واردات کالا به کشور است.

وی ادامه داد: علاوه بر این، نقش اقداماتی که منجر به عدم تناسب میان قیمت تمام شده اقلام در داخل و قیمت موجود در خارج از کشور وجود دارد، پررنگ‌تر از تشکیل وزارتخانه بازرگانی است؛ یعنی بالا رفتن بی‌رویه قیمت‌ها در افزایش تقاضا برای واردات کالا نقش اساسی دارد؛ بنابراین صرف تشکیل وزارت بازرگانی رشد قابل‌توجهی را در واردات کالا ایجاد نمی‌کند و نیاز کشور تعیین‌کننده میزان افزایش یا کاهش واردات کالا است.

حسن‌خانی در بخش پایانی اظهاراتش گفت: به‌هرحال به نظر می‌رسد که تفکیک این وزارتخانه یک تفکیک بسیار مهمی است که در سال‌های متمادی هم تجربه تشکیل وزارت بازرگانی و هم تجربه ادغام آن را داشته‌ایم و تجربه نشان داده که در هر کدام از این حالت‌ها هم‌زمان ایرادات و مزایایی دارد. اما به عقیده کارشناسان این حوزه، در هر دو مدل پیاده شده چندان بهره‌وری مطلوب یا ناکارآمدی ایجاد نشده است؛ بلکه تأثیر مهم و اساسی در تفکیک این وزارتخانه در کاهش وظایف و مسئولیت‌های آن است.

بر اساس آنچه از گستردگی وزارت صمت مطرح شد، کارشناسان اقتصادی ضمن تأیید برخی از چالش‌های تشکیل وزارت بازرگانی معتقدند که در راستای پیشبرد امور و سیاست‌گذاری‌های انجام شده برای ارتقای مدیریت، عملکرد بهتر و نظارت دقیق‌تر در این حوزه می‌توان وزارتخانه بزرگ صمت با مسئولیت‌های متعدد را به وزارتخانه‌های کوچک‌تری تبدیل کرد.

به نظر می‌رسد، با توجه به شرایط اقتصادی کشور و شرایطی بین‌المللی، تمرکز بر وظایف متعدد وزارت‌خانه‌ای که به‌عنوان متولی حدود یک‌سوم اقتصاد کشور شناخته می‌شود، راهکاری است که تا حدودی ناکارآمدی وزارت صمت را جبران کند؛ به‌عنوان‌مثال با توجه به عضویت ایران در بریکس و سازمان همکاری‌های شانگهای، تمرکز بر تجارت با کشورهای موردنظر، می‌تواند بازارهای ازدست‌رفته در سال‌های گذشته را احیا کند.

",economy,
615,"
به گزارش خبرگزاری مهر، عباس علی‌آبادی شامگاه چهارشنبه در آئین تجلیل از صنعتگران و معدن‌کاران برتر چهارمحال و بختیاری، اظهار داشت: آماده‌ایم تا صدای صنعتگران، معدنکاران صادرکنندگان و فعالان اقتصادی را بشنویم.  وزیر صنعت، معدن و تجارت با ابراز خشنودی از حضور در جمع مردم و فعالان اقتصادی چهارمحال و بختیاری، افزود: قطعاً از تولیدات صادرات‌محور در کشور حمایت می‌کنیم، چرا که به واسطه عرضه محصولات تولیدی در بازارهای جهانی است که راه موفقیت واقعی طی می‌شود.  وی با تاکید بر اینکه ارز باید به کسانی اختصاص پیدا کند که ارز را به کشور برمی‌گردانند، عنوان کرد: باید به دنبال بازارهایی در دنیا باشیم که به کالای تولیدی ما نیاز دارند و اتاق‌های بازرگانی باید به دنبال بازارهای صادراتی جدید باشند.  علی‌آبادی با تاکید بر اینکه مزیت مهم چهارمحال و بختیاری حوزه گردشگری است، گفت: این حوزه بسیار وسیع است، باید به صنایع وابسته در این حوزه توجه ویژه صورت بگیرد تا شاهد جذب گردشگر در این استان باشیم.  وزیر صمت با بیان اینکه برای تخصیص ارز برای واردات ماشین‌آلات و مواد اولیه مورد نیاز هیچ محدودیتی وجود ندارد، عنوان کرد: در مسیر حمایت از تولید امروز با وزارت اقتصاد و بانک مرکزی موافقت نامه امضا کردیم تا ۵ برابر سال گذشته تسهیلات در قالب اوراق گام به تولیدکنندگان پرداخت شود.  وی با اشاره به کمبود لاستیک در کشور، عنوان کرد: این کمبود به‌علت ناترازی در تولید و مصرف به وجود آمده است، بنابراین با کاهش تعرفه واردات تا حدودی مشکل برطرف شد، همچنین قیمت‌گذاری دستوری برداشته شد تا انگیزه تولیدکنندگان افزایش پیدا کند.

",economy,
616,"
به گزارش خبرنگار مهر، حبیب الله قراگوزلو مدیر عامل شرکت برق منطقه‌ای تهران در حاشیه بیست و سومین نمایشگاه صنعت برق در نشست خبری گفت: برق منطقه‌ای تهران؛ استان‌های تهران، البرز و قم را برعهده دارد. در این سه استان ۲۴ درصد مشترکین تحت پوشش برق منطقه‌ای قرار می‌گیرند که ۱۸ درصد برق مصرفی کشور در این سه استان را تأمین می‌کنیم.

وی با اشاره به ناترازی برق در سال جاری توضیح داد: ناترازی که در تولید وجود داشت با برنامه ریزی خوبی که انجام شد توانستیم اوج بار مصرف را با شرایط خوبی پشت سر بگذاریم.

به گفته این مقام مسئول تعامل خوب و مناسبی که با صنایع در کل وزارت نیرو داشتند خوشبختانه بدون کاهش مصرف برق صنایع و با جابجایی ساعت کار صنایع توانستیم ناترازی را مدیریت کنیم.

وی با اشاره به اینکه اگر قطع برقی رخ داده به دلیل حوادث بوده است، خاطر نشان کرد: با مدیریتی که انجام شد، هیچ خاموشی برنامه ریزی شده‌ای وجود نداشت و توانستیم برق مورد نیاز صنایع را تأمین کنیم و در بخش‌های مانند سیمان و فولاد افزایش مصرف داشته باشیم.

وی در پاسخ به سوال مهر مبنی بر برنامه برق منطقه‌ای چه برنامه‌ای برای سال آینده دارد، خاطر نشان کرد: برنامه ریزی های مناسبی برای سال ۱۴۰۳ انجام شده که بتوانیم برق را تأمین کنیم. ۱۸۰ اقدام اساسی در حوزه وزارت نیرو برای گذر از اوج بار انجام شده ۶۷ اقدام در حوزه شبکه‌های انتقال است و به دلیل اهمیت بالای برق تهران ۱۰ اقدام آن مربوط به برق منطقه‌ای است.

وی ادامه داد: در سال گذشته دو پست انتقال ۴۰۰ کیلووات را وارد مدار کردیم و امسال ۴ پست را باید ایجاد کنیم همچنین علاوه بر ده پروژه، ۲۷ پروژه دیگر در برق منطقه از تهران در خطوط انتقال تعیین کردیم که به تأمین بهتر برق منجر خواهد شد.



تکمیل می‌شود...

",economy,
617,"
به گزارش خبرگزاری مهر به نقل از وزارت نفت، جواد اوجی شامگاه چهارشنبه (۲۴ آبان‌ماه) در دیدار با زیاد علی فاضل، وزیر برق عراق و عادل کریم، معاون وزیر برق این کشور در امور تولید در زمینه همکاری‌ها در حوزه انرژی و به‌ویژه صادرات گاز گفت‌وگو کردند.

وزیران نفت ایران و برق عراق در این ملاقات بر توسعه روابط دوجانبه، تبادلات در حوزه گاز و فرآورده‌های نفتی تأکید کردند.

سرمایه‌گذاری‌های مشترک، صادرات خدمات فنی و مهندسی ایران به عراق و اجرای پروژه‌های دوجانبه از دیگر محورهای گفت‌وگوی اوجی و فاضل بود.

جواد اوجی اردیبهشت‌ماه امسال در سفر به عراق با محمد شیاع السودانی، نخست وزیر این کشور دیدار و بر توسعه همکاری‌ها در حوزه انرژی تأکید کرده بود، در این دیدار محورهای همکاری دوجانبه در زمینه میدان‌های مشترک نفتی، صادرات خدمات فنی و مهندسی و همکاری‌های آموزشی به تفضیل بررسی و تصمیم‌هایی راهگشا برای اجرای تفاهم‌های دوجانبه در بخش نفت گرفته شد.

در جریان این ملاقات، تفاهم‌نامه همکاری دو کشور در پروژه‌های نفت، گاز و پتروشیمی بین وزیر نفت ایران و حیان عبدالغنی، وزیر نفت عراق امضا شد.

بنابر این گزارش وزیر برق عراق شامگاه سه‌شنبه (۲۳ آبان‌ماه) با هدف بازدید از نمایشگاه بین‌المللی صنعت برق ایران و دیدار و گفت‌وگو با مسئولان وزارت نفت و نیرو جمهوری اسلامی ایران به تهران سفر کرد.

",economy,
618,"
به گزارش خبرنگار مهر، انسداد حساب برخی از پتروشیمی‌ها، آغاز روند صعودی گاز، توسعه ۷ میدان نفتی ایران توسط شرکت‌های روسیه از مهمترین اخبار آب و انرژی در هفته جاری بودند.

سرمایه‌گذاری صنایع در ذخیره‌سازی گاز جلوی قطع گازشان را می‌گیرد

حسین محمد صالحی دارانی عضو کمیسیون امور داخلی کشور و شوراها مجلس شورای اسلامی درباره ذخیره سازی گاز توسط صنایع در کشور ما گفت: مشکلی که صنایع ما هر ساله در دوران پیک مصرف با آن رو به رو هستند ناترازی گاز و قطع انرژی مصرفی آنها است.

وی ادامه داد: ذخیره‌سازی گاز کلیدی‌ترین راهکار برای رفع ناترازی مقطعی در زمان افزایش مصرف گاز توسط بخش‌های خانگی در فصول سرد سال است. این رویکرد در کشورهای اروپایی به طور متوسط معادل ۲۵ درصد کل مصرف است.

صالحی دارانی در ادامه بیان کرد: دولت برای تشویق صنایع به ذخیره سازی اعلام کرده که گاز تحویلی به صنایع در جهت ذخیره‌سازی معادل تعرفه گاز طبیعی برای مصارف معمول به آنها تعلق خواهد گرفت. با این اقدام صنایع می‌توانند این گاز ارزانی را که در تابستان‌ها ذخیره کرده‌اند در زمستان‌ها مورد استفاده قرار دهند.

این نماینده مجلس یازدهم ادامه داد: اگر صنایع به سمت ایجاد این مخازن بروند و گاز مازاد در تابستان‌ها را ذخیره کنند هم جلوی هدر رفت گاز در تابستان‌ها گرفته می‌شود و هم اینکه گاز صنایع در زمستان‌ها قطع نمی‌شود که منجر به تعطیلی و ضرر به صنایع شود.

افزایش ظرفیت تولید روزانه ۲ میلیون لیتری بنزین کشور تا اردیبهشت‌

مدیرعامل شرکت ملی پالایش و پخش فرآورده‌های نفتی ایران از افزایش ظرفیت تولید روزانه ۲ میلیون لیتری بنزین و ۳.۵ میلیون لیتری گازوئیل کشور تا اردیبهشت‌ماه سال ۱۴۰۳ خبر داد.

جلیل سالاری مدیرعامل شرکت ملی پالایش و پخش فرآورده‌های نفتی ایران، گفت: ظرفیت کنونی تولید بنزین کشور روزانه ۱۱۵ میلیون لیتر است که با افزایش خوراک در چند پالایشگاه، ظرفیت تولید بنزین کشور روزانه ۲ میلیون لیتر و ظرفیت گازوئیل کشور روزانه ۳ تا ۳.۵ میلیون لیتر افزایش می‌یابد.

وی افزود: برای افزایش خوراک پالایشگاه‌ها، نیاز به توسعه و سرمایه‌گذاری جزئی در سه خط لوله است که خطوط این بخش نهایی شده و در حال نهایی کردن ایستگاه‌ها به‌منظور بهره‌برداری از خطوط هستیم.

برنامه وزارت نیرو برای تأمین برق زمستانی

مصطفی رجبی مشهدی، مدیر عامل شرکت برق ایران و سخنگوی صنعت برق در گفت‌وگو با اشاره به اینکه در زمستان مصرف برق کاهش پیدا می‌کند، گفت: وزارت نیرو ۲۰ برنامه برای تأمین برق زمستان به صورت پایدار تنظیم کرده است. ضمن آنکه مصرف برق در زمستان نسبت به تابستان کاهش چشمگیری دارد به عبارت دیگر در حال حاضر نزدیک به ۳۲ هزار مگاوات مصرف برق در اوج بار کاسته شده است.

وی ادامه داد: اکنون مصرف برق در اوج بار ۴۲ هزار مگاوات است در صورتی که در تابستان این عدد به ۷۳ هزار و ۵۰۰ مگاوات می‌رسید بنابراین ظرفیت نیروگاهی برای تأمین برق وجود دارد.

سخنگوی صنعت برق اضافه کرد: خوشبختانه تأمین سوخت نیروگاه‌های حرارتی هم به خوبی در حال انجام است، و پرشدگی مخازن نیروگاهی نسبت به سال گذشته ۹ درصد افزایش یافته و امید می‌رود ادامه پیدا کند و مشکلی در زمستان نخواهیم داشت.

انسداد حساب برخی از مجتمع‌های پتروشیمی

احمد مهدوی‌ابهری، دبیرکل انجمن صنفی کارفرمایی صنعت پتروشیمی در پاسخ به این سوال که آیا شرکت‌های پتروشیمی مبلغ بدهی خود را به شرکت ملی گاز پرداخت کرده‌اند یا خیر و موضوع مسدود شدن حساب پتروشیمی‌ها چیست، گفت: علت مسدود شدن حساب پتروشیمی‌ها بدهی آنها به شرکت ملی گاز بود. من فکر می‌کنم دولت برای پرداخت مطالباتش به گندم کاران با مشکل مواجه شده بود به همین دلیل به شرکت‌های پتروشیمی فشار می‌آورد و این در حالی است که مجموعه پتروشیمی از دولت در بخش‌های دیگر طلب دارد.

وی ادامه داد: دولت اصلاً به بدهی‌اش به شرکت‌های پتروشیمی نگاه نکرد و فقط دنبال گرفتن طلبش از شرکت‌های پتروشیمی بود به همین دلیل حساب‌های برخی از شرکت‌های پتروشیمی را مسدود کرد. که البته این مشکل برطرف شده است.

وی تاکید کرد: به عنوان مثال مجتمع دماوند گاز را دریافت می‌کرد و در اختیار سایر پتروشیمی‌ها قرار می‌داد اما این مجتمع به عنوان بدهکار اصلی شناخته شد که خوشبختانه اکنون مشکل دماوند حل شده است.

مهدوی ابهری در پاسخ به سوال تفاوت ایجاد شده در نرخ گاز که منجر به بروز مشکلاتی برای پتروشیمی‌ها شده است گفت: از نظر پتروشیمی‌ها محاسبه نرخ خوراک با قیمت ۷ هزار تومان محل ایراد است و قطعاً این موضوع را در دیوان عدالت پیگیری می‌کنیم، زیرا معتقدیم این مصوبه دارای ایرادات اساسی است.

روند صعودی مصرف گاز خانگی آغاز شد

سعید عقلی، سرپرست مدیریت دیسپچینگ شرکت ملی گاز با بیان اینکه میانگین مصرف گاز در بخش خانگی-تجاری با توجه به تغییرات آب و هوایی در شمال کشور و بارندگی‌های بسیار، امروز به بالاترین مقدار از ابتدای فصل سرد سال ۱۴۰۲ رسید، گفت: آمار ارائه‌شده نشان می‌دهد با تشدید برودت هوا از اواخر هفته گذشته، امروز مصرف گاز در بخش خانگی و تجاری و صنایع غیر عمده در سال ۱۴۰۲ رکورد زد و به ۳۹۰ میلیون مترمکعب در روز رسید که این رقم حدود ۵۱ درصد تولید را شامل می‌شود.

وی با بیان اینکه شرط عبوری آرام از زمستان پیش رو، مدیریت مصرف گاز در همه بخش‌هاست، ادامه داد: در ۷ ماه امسال نسبت به همین بازه زمانی در سال ۱۴۰۱، گازرسانی به نیروگاه‌های حرارتی، بیش از ۱۳ درصد رشد داشته و در کل، بیش از ۹۳ درصد سوخت مورد نیاز نیروگاه‌ها برای تولید برق کشور نیز تأمین شده است که پیشرفت قابل توجهی در این زمینه به‌شمار می‌رود.

کاهش ۲ میلیارد کیلوواتی مصرف برق نسبت به سال

علی اکبر محرابیان وزیر نیرو با اشاره به تلاش وزارت نیرو از ابتدای دولت برای کاهش ناترازی برق خاطر نشان کرد: دو برنامه پیش گرفتیم یکی افزایش ظرفیت و دیگری مدیریت مصرف و بهینه سازی بود که ناترازی را کم اثر و در زمانی کوتاه آن را برطرف کنیم.

به گفته این مقام مسئول اگر میزان مصرف در بخش خانگی را مورد بررسی قرار دهیم در سال ۱۴۰۰ خاموشی‌ها از ۲۹ اردیبهشت شد و از یک بار قطعی برق به ۳ دفعه رسید اما در سال ۱۴۰۲ با وجود گرمای بی سابقه در بخش خانگی محدودیتی وجود نداشت.

وی ادامه داد: اگر می‌خواستیم همچون سال‌های گذشته مصرف داشته باشیم با کاهش ۲۰ درصدی برق مواجه می‌شدیم که با بکارگیری اقدامات مؤثر در سال جاری نه تنها شاهد رشد مصرف نبودیم بلکه کاهش مصرف را شاهد بودیم به طوری که مجموع مصرف ما در سال جاری ۴۶ میلیارد کیلو وات بود که نسبت به سال ۱۴۰۰ نزدیک به ۲ میلیارد کیلو وات کاهش مصرف وجود داشت.

سوخت ۹۳ درصد نیروگاه‌ها گاز است

مصطفی رجبی مشهدی سخنگوی صنعت برق در پاسخ به سوال خبرنگار مهر مبنی بر اینکه آیا استفاده از سوخت مایع در نیروگاه‌ها آغاز شده است، گفت: در حال حاضر ۹۳ درصدد سوخت گاز است و سوخت مایع در حداقل موارد استفاده می‌شود به طوری که عمدتاً در دی و بهمن مورد استفاده قرار می‌گیرد و در تهران هیچ نیروگاه مازوت سوزی وجود ندارد و کمتر ۱۰ درصد نیروگاه‌های کشور امکان استفاده از سوخت مایع را دارا هستند.

وی اضافه کرد: در زمستان مصرف برق کاهش پیدا می‌کند اما با توجه به اینکه ۹۰ درصد برق از نیروگاه حرارتی انجام می‌شود و نیاز به تأمین سوخت دارند به همین دلیل ذخایر گازوئیل نیروگاه حرارتی در حال تأمین است که ۹ درصد نسبت به سال گذشته افزایش داشته است و ظرفیت مناسبی است که امیدواریم با روند فعلی بتوانیم وارد زمستان شویم.

توسعه ۷ میدان نفتی ایران توسط شرکت‌های روسیه

محسن خجسته‌مهر، مدیرعامل شرکت ملی نفت ایران با اشاره به اینکه یکی از دستاوردهای حفاری افقی این است که به ما اجازه می‌دهد حداکثر دسترسی را به لایه‌های نفتی داشته باشیم و افزایش تولید را محقق کنیم، گفت: همچنین در لایه‌های نفتی بسیار نازک امکان حفاری عمودی مشکل و غیرممکن است و باید به سمت حفاری افقی برویم. بنابراین باید از ابزاری استفاده کنیم که حداکثر تماس افقی را با لایه نفتی داشته باشد و در پیشرفته‌ترین حالت حفاری‌های افقی چند کیلومتری را به ثبت برسانیم.

مدیرعامل شرکت ملی نفت ایران ادامه داد: در حفاری سرعت فاکتور بسیار مهمی است زیرا حدود ۵۰ درصد هزینه‌های توسعه یک میدان مربوط به حفاری است. باید تلاش کنیم با استفاده از ابزارهای جدید، حفاری چاه که ۱۱۰ روز زمان می‌برد را به ۷۰ روز برسانیم تا تولید نفت اقتصادی شود. از سوی دیگر عمده حفاری‌های جدید جهت‌دار است و از این ابزار استفاده خواهد شد.

خجسته‌مهر تاکید کرد: در حال حاضر ۷ میدان نفتی ایران توسط شرکت‌های روسی در حال توسعه هستند و بخش قابل توجهی از خدمات فنی و مهندسی توسط شرکت‌های ایرانی انجام می‌شود.

وی تصریح کرد: بر اساس قانون حداکثر استفاده از توان تخصصی داخل، شرکت‌های ایرانی همگام با شرکت‌های روسی در امر توسعه این ۷ میدان نفتی در جنوب و شمال‌غرب کشور در حال فعالیت هستند.

",economy,
619,"
به گزارش خبرگزاری مهر به نقل از شرکت ملی صنایع پتروشیمی، مرتضی شاه‌میرزایی اظهار کرد: شرکت ملی صنایع پتروشیمی همسو با شناسایی فرصت‌ها و معرفی سرمایه‌گذاری اقدام به مطالعه جامع زنجیره ارزش صنعت پتروشیمی در قالب ۲۰ بسته طرح‌های زنجیره ارزش صنعت پتروشیمی در زیرشاخه‌های تولید محصولات پروپیلن، متانول، اتیلن، آروماتیک و بوتیلن کرده است.

وی مجموع ظرفیت اسمی اجرای این طرح‌ها را سالانه ۳.۸ میلیون تن دانست و افزود: مجموع سرمایه‌گذاری اجرای این طرح‌ها ۴.۲ میلیارد دلار به ارزش تولید سالانه ۴.۴ میلیارد دلار انواع محصولات پایین‌دستی برآورد شده است.

معاون وزیر نفت ادامه داد: این طرح‌ها بر اساس دسترسی هلدینگ‌ها به خوراک‌های مورد نیاز، در قالب طرح‌های ملی خودکفایی به آنها ابلاغ شده است و تعدادی از هلدینگ‌ها با دریافت مجوزهای لازم برای سرمایه‌گذاری پیش‌قدم شده‌اند.

",economy,
620,"
به گزارش خبرنگار مهر، مجید عمیدپور در حاشیه بیست و سومین نمایشگاه بین المللی صنعت برق گفت: یکی از مأموریت‌های پژوهشگاه این است که در فضای صنعت برق نفوذ اکوسیستم و زیست بوم فناوری را گسترش دهیم.

وی اضافه کرد: امسال در کنار صنایعی که رشد و بلوغ پیدا کرده‌اند شرکت‌های دانش‌بنیان را نزدیک فضای نمایشگاه آورده‌ایم که حدود ۷۰۰ محصول و خدمات فناور را به نمایشگاه آورده‌اند که با کمک معاونت علمی و فناوری ریاست جمهوری مسیر ارتقای این محصولات را خواهیم داشت.

رئیس پژوهشگاه نیرو خاطر نشان کرد: صنعت فن بازار دارای کیفیت بالایی است و در مدت کوتاهی توانستیم این خلأ که مقداری احساس می‌شد پر کردیم. در این اکوسیستم نوآوری در صنعت برق را توسعه می‌دهیم و به عنوان اولین دستگاه‌های اجرایی کشور به دنبال این بودیم که فضای اکوسیستم و توسعه فناوری و نوآوری کشور را ارتقا دهیم.

به گفته رئیس پژوهشگاه نیرو این نخستین فن‌بازار صنعت برق در کنار نمایشگاه بین‌المللی صنعت برق خیلی نویدبخش است.

وی اضافه کرد: در این دوره شرکت‌کننده‌ها در نمایشگاه ۶۳ درصد رشد داشته است و امیدواریم از ۷۰۰ محصول ارائه شده با حمایت پارک علم و فناوری وزارت نیرو و فعال شدن صندوق وزارت نیرو از این پدیده‌ها حمایت شود و صنعت برق از این اتفاق بهره‌مند شود.

عمید پور در رابطه با برنامه‌های حمایتی پژوهشگاه نیرو از فناوری‌ها و محصولات ارائه شده گفت: پارک علم و فناوری پلتفرم و سکویی است که روی آن قرار است حمایت شود و بخشی از حمایت‌ها از طریق صندوق شکوفایی انجام می‌شود و منابع خوبی قرار است به این صندوق تزریق شود.



رئیس پژوهشگاه نیرو با اشاره به اینکه هم‌اکنون ۶۰ شرکت دانش‌بنیان را تحت حمایت داریم خاطر نشان کرد: باور نمی‌کردم که ۷۰۰ محصول جدید فناور توسط شرکت‌های دانش‌بنیان ارائه شود.



وی با تاکید بر مدیریت مصرف برق در تمامی بخش‌ها گفت: ۳۳ شرکت دانش بنیان در این رویداد شرکت کردند و ۶۸ محصول فناورانه را ارائه کردند که تعدادی از این‌ها را داریم حمایت کنیم.

عمیدپور درباره اقدام‌ها در خصوص کاهش پیک مصرف گفت: در این بیش از ۶۰۰ محصول فناورانه، ۱۳۰ مورد اقدام فناورانه در فن‌بازار ارائه شده که بخشی از این‌ها در جلوگیری از اتلاف شبکه موثرند.



وی با اشاره به تصویب واریز ۲۶۰۰ میلیارد تومانی به صندوق شکوفایی وزارت نیرو گفت: امسال هزار میلیارد تومان به صندوق تزریق می‌شود.

عمیدپور با اشاره به اینکه به دنبال پروژه برقی سازی برای کاهش آلودگی هوا در شهر تهران هستیم اضافه کرد: اعم از برقی‌سازی خودروها و شارژرهای برقی که در دست پیگیری است.



رئیس پژوهشگاه نیرو اضافه کرد: سه مصوبه ۴۰۰۰، ۴۵۰۰ و ۳,۰۰۰ میلیارد تومان در حوزه خورشیدی و بادی داریم که ۱۱ هزار و ۵۰۰ مگاوات (سه هزار بادی و ۸۵۰۰ مگاوات خورشیدی) در شورای اقتصاد مصوب شده است.



به گفته این مقام مسئول تا چند سال آینده با توجه به شرایط ناترازی درصد قابل توجهی از این محقق می‌شود.



عمیدپور در خاتمه اضافه کرد: در صورتی که هوشمندسازی با روند خوبی پیش برود شاهد اجرایی شدن این مصوبات و کاهش مصرف و مدیریت مصرف برق که بخشی به هوشمندسازی برمی‌گردد مقداری از ۱۰ هزار مگاوات ناترازی برطرف می‌شود.

",economy,
621,"
به گزارش خبرنگار مهر، سید عبدالرحیم کاظمی، معاون بازاریابی و فروش بخش برق گروه مپنا در حاشیه بیست و سومین نمایشگاه بین المللی صنعت برق در جمع خبرنگاران اظهار داشت: گروه مپنا به صورت کلی در صادرات خدمات فنی و مهندسی بر کشورهای منطقه تمرکز دارد و تا امروز نیز تجارب و همکاری‌های زیادی در زمینه صنعت برق با کشورهای منطقه داشته ایم.

وی افزود: ۱۰ هزار مگاوات ظرفیت بالقوه برای احداث نیروگاه در کشورهای همسایه ما وجود دارد که به این معنی است که داریم در مورد یک ظرفیت ۶ میلیارد دلاری صحبت می‌کنیم.

معاون بازاریابی و فروش بخش برق گروه مپنا تصریح کرد: آن چیزی که ما را می‌تواند در صادرات خدمات فنی و مهندسی امیدوار نگه دارد، تقاضایی است که برای احداث نیروگاه در منطقه خودمان در کشورهای همسایه وجود دارد که این ظرفیت ۱۰ هزار مگاواتی شامل نیروگاه‌های حرارتی، تجدیدپذیر، زغال سنگ سوز و … می‌شود.

کاظمی در خصوص چالش‌های توسعه صادرات خدمات فنی و مهندسی برق گفت: آن چیزی که اکنون مانع توسعه صادرات خدمات فنی و مهندسی و استفاده ازاین ظرفیت هست، همان موانعی است که همواره در طی سال‌ها گریبانگیر صادرات خدمات فنی و مهندسی بوده، از جمله نبود منابع مالی لازم برای سرمایه گذاری، مشکلات ارتباطات بانکی، مباحث مربوط به انتقال پول، صدور ضمانت نامه‌ها و تمام موضوعاتی که پایداری یا ثبات در صادرات را دچار نوسان می‌کند.

وی ادامه داد: مباحثی در خصوص ارز و ملاحظات مربوط به بازگشت ارز، که همه و همه بحث پایداری در صدور خدمات فنی و مهندسی را دچار مشکل می‌کند.

این کارشناس انرژی خاطرنشان کرد: پایداری امکانی است که صادرکننده به دنبال آن است؛ چرا که متعاقب پایداری، امکان برنامه ریزی برای صادرکننده فراهم می‌شود و برنامه ریزی است که صادرکننده را به موفقیت می‌رساند، وقتی در یک محیط با تغییرات بالا حرکت می‌کنیم، امکان برنامه ریزی وجود ندارد.

وی افزود: امیدواریم آن بخشی که در کنترل سیاست گذاری‌های کلان داخل کشور خودمان هست، بتواند سریع‌تر حل شود؛ به هر حال بخشی از مشکلات تحت کنترل نیست و به محدودیت‌های تحمیلی به کشور بازمی گردد.

کاظمی خاطر نشان کرد: رقبای ما در صادرات خدمات فنی و مهندسی که از کشورهای دیگر منطقه از جمله ترکیه به مناقصات ورود می‌کنند، هزینه‌های آنها به مراتب از ما کمتر است و در چنین شرایطی باید به فکر کاهش مشکلاتی که می‌توان از داخل کشور برای ایجاد ثبات و به تبع آن امکان برنامه ریزی هست، باشیم و ما به دنبال این امر هستیم.

معاون بازاریابی و فروش بخش برق گروه مپنا با بیان اینکه در خصوص ظرفیت ۱۰ هزار مگاواتی در ۳ سال آینده صحبت می‌کنیم که ظرفیت بزرگی است، گفت: یکی از راهکارهای اجرایی، استفاده از زیرساخت‌های تهاتر است.

وی افزود: ایجاد یک شرکت متمرکز برای پیدا کردن ظرفیت‌ها و فراهم کردن بستر تهاتر با کشورهای مختلف با یافتن مدل تجارت با آن کشور، برای تسهیل فعالیت شرکت‌ها، یک الگوی موفق است که در کشورهای آفریقایی برای فعالیت شرکت‌های چینی این الگو پیاده سازی شده و می‌توان با فراهم سازی این بستر، شاهد رشد صادرات خدمات فنی و مهندسی و حتی صادرات در دیگر بخش‌ها به کشورهای منطقه باشیم.

کاظمی خاطرنشان کرد: این مدل در صورت پیاده سازی، گشایش بزرگی به خصوص در کشورهای منطقه که عمدتاً از نظر تأمین منابع مالی دچار محدودیت‌هایی هستند مثل کشور افغانستان و پاکستان، ایجاد خواهد کرد و شتاب صادرات خدمات فنی و مهندسی را به یکباره چند برابر می‌کند.

وی ادامه داد: ما امروز در بسیاری از حوزه‌ها محدودیت تکنولوژی ساخت نداریم و بسیار خوب پیش رفته ایم، اما آن‌چیزی که ما را بخش توسعه صادرات خدمات فنی و مهندسی با مشکل مواجه کرده، بیشتر بحث مربوط به مبادلات مالی است که با الگوی پیشنهاد شده، این مشکل هم قابل رفع است.

",economy,
622,"
به گزارش خبرنگار مهر، همایون حائری معاون برق و انرژی وزارت نیرو در سومین روز نمایشگاه صنعت برق در نشست خبری، گفت: در بیست و سومین نمایشگاه صنعت برق شاهد رشد بسیار خوب کمی و کیفی در محصولات صنعت برق بودیم؛ می‌توانیم این نمایشگاه را به عنوان یک شاخص ارزیابی رشد در صنعت برق در نظر بگیریم.

وی داد: در این دوره ۴۸۰ شرکت داخلی و ۱۱۰ شرکت خارجی شرکت کردند که رشد قابل توجهی نسبت به دوره گذشته داشته دارد که نشان می‌دهد صنعت برق از لحاظ تکنولوژی پیشرفت مناسبی داشته است.

این مقام مسئول با اشاره به اینکه امسال برای اولین بار رویداد فن بازار برقرار شد که ارتباط خوبی بین مراکز علمی و صنعت برق ایجاد کرد و ۴۱۰ محصول دانش بنیان و محصولات فناورانه وجود داشت، اضافه کرد: فن بازار برای بهره‌مندی از ایده‌های فناورانه در صنعت برق است و بیش از هزار دانشجو و اساتید از غرفه‌ها بازدید کردند تا محصولات ارزشمندی را برای سال آینده تولید کنند.

این مقام مسئول خاطر نشان کرد: صادرات برق به کشور پاکستان انجام می‌شود و پاکستان کشوری است که از تکنولوژی ایرانی استفاده می‌کند و به محصولات داخلی ما نیاز دارد مذاکراتی هم برای صادرات برق و صدور تجهیزات داخلی به افغانستان وجود داشته است.

حائری اضافه کرد: اولویت تأمین برق در داخل کشور است و در صورتی که برق مازاد داشته باشیم و برایمان سودآوری داشته باشد آن را صادر می‌کنیم.

وی با اشاره به اینکه در حال حاضر ۱۱۰۰ مگاوات ظرفیت منصوبه بادی و خورشیدی داریم خاطر نشان کرد: در سال‌های اخیر ریل گذاری مناسبی صورت گرفت به طوری که در ساخت پنل‌های خورشیدی و توربین‌های بادی به خودکفایی رسیده‌ایم.

وی در پاسخ به سوال خبرنگار مهر مبنی بر چه برنامه بلند مدتی برای توسعه تجدید پذیرها دارید، خاطر نشان کرد: برنامه ما برای ده سال آینده ظرفیت ۳۰ هزار مگاواتی را خواهیم داشت. زیرا شرایط زیست محیطی به گونه‌ای است که باید سوخت‌های فسیلی را کنار گذاشته و به سمت تجدید پذیری پیشرویم.

وی درخصوص آمادگی وزارت نیرو برای تأمین برق خودروهای برقی اظهار کرد: همکاران وزارت نیرو از سال‌های پیش روی خودروهای برقی مطالعه داشتند و صنعت برق متخصصین خوبی در این زمینه دارد به طوری که می‌توانیم بگوییم برای تأمین تجهیزات صنعت برق در این حوزه مشکلی نداریم.

وی اضافه کرد: اگر بخواهیم خودروهای برقی را به صورت گسترده توسعه دهیم ابتدا به توسعه زیر ساختی نیاز داریم که باید برای افزایش ظرفیت شبکه نیروگاهی و خطوط انتقال سرمایه‌گذاری صورت گیرد.

حائری در پاسخ به سوالی مبنی بر این‌که آیا وزارت نیرو برای احداث ایستگاه‌های شارژ نیز اقدامی انجام خواهد داد؟ گفت: وظیفه وزارت نیرو تأمین برق است که برای این موضوع مشکلی نداریم، اما احداث ایستگاه‌های شارژ به عهده شهرداری است و می‌بایست ایستگاه‌ها متناسب با تعداد خودروها تجهیز شود، اما توسعه صنعت برق برای تأمین نیاز برقی در این حوزه اتفاق خواهد افتاد و وزارت نیرو مشکلی برای تأمین برق خودروهای برقی ندارد.

معاون وزیر نیرو در امور برق و انرژی با بیان این‌که صنعت برق در بخش توزیع ۱۰۰ درصد و در بخش نیروگاهی بیش از ۹۰ درصد خودکفا است، تصریح کرد: ۱۰ درصد باقی‌مانده به معنای عدم توانایی صنعت برق نیست چرا که تجهیز این میزان توجیه اقتصادی نداشته و ایران جزو تولید کنندگان برتر نیروگاهی در دنیا است.

",economy,
623,"
به گزارش خبرگزاری مهر، عباس علی‌آبادی وزیر صمت در جریان بازدید از نمایشگاه تحول صنعت خودرو از غرفه محصولات کروز دیدن کرد و در جریان اخرین پیشرفت‌های این شرکت در ساخت قطعات فناورانه قرار گرفت.

وزیر صمت در این بازدید گفت: 《 باید خودروسازان بتوانند از نظر فناوری پیشرفت کنند تا بازار خودرو رقابتی شود و روزی که بتوانیم خودروهای خودمان را در بین بهترین‌های دنیا قرار دهیم؛ آن روز، موفقیت ما رقم خورده است.》

گفتنی است شرکت قطعه سازی کروز در سالیان اخیر موفق به ساخت قطعات پیچیده سنسور اکسیژن، ایربگ و چراغ‌ها و… شده که داخلی سازی این قطعات پیچیده است. وزیر صمت در حاشیه بازدید از غرفه محصولات گروه بهمن گفت: 《همه تلاش ما در وزارت صمت این است خودروسازان را حمایت کنیم تا در فناوری ساخت خودرو پیشرفت داشته باشند.》 دستاوردهای شرکت ماد آریا ویستا که پروژه داخلی سازی صندلی‌های پیچیده خودرویی را دنبال می‌کند مورد توجه وزیر صمت قرار گرفت. داخلی سازی صندلی به دلیل فناوری‌های خاص آن و ارزبری زیاد سهم مهمی در تحولی آفرینی در صنعت خودرو دارد. علی آبادی از استارت و دینام‌های تولیدی شرکت ایسکرا اتوالکتریک نیز دیدن کرد. شرکت ایسکرا از شرکت‌های زیر مجموعه کرور و از جمله قطعه سازانی است که پروژه داخلی سازی استارت و دینام را پیگیری می‌کند.

نمایشگاه تحول صنعت خودرو از ۲۳ تا ۲۶ ابان ۱۴۰۲ در محل دائمی نمایشگاه‌های تهران از ساعت ۸ تا ۱۵ برگزار می‌شود. جدیدترین محصولات شرکت کروز در سالن ۲۷ در معرض دید علاقمندان قرار گرفته است.

",economy,
624,"
به گزارش خبرگزاری مهر به نقل از پرابوو سوبیانتو، نامزد انتخابات ریاست جمهوری اندونزی، طی سخنانی اعلام کرد که عضویت این کشور در بریکس می‌تواند مفید باشد.

وی که هم اکنون وزیر دفاع اندونزی است گفت اگر برای اقتصاد اندونزی مفید باشد هیچ دلیلی وجود ندارد که به بریکس ملحق نشویم.

این مقام اهل اندونزی تأکید کرد از آنجا که این گروه بیشتر ماهیتی اقتصادی دارد عضویت در آن هیچ تضادی با اصول کشورش ندارد.

سوبیانتو ادامه داد: ما عضوی از گروه ۲۰، آسه‌آن، و اپک هستیم که اتفاقاً این گروه‌ها هم ماهیتی غیر سیاسی دارند و اتحادیه‌ای اقتصادی هستند. بنابر این اگر به نفع اقتصاد اندونزی است چرا عضو بریکس نشویم.

وی گفت اندونزی هموراه به دنبال اتخاد سیاست خارجی مستقل بوده و اقتصاد این کشور به تجارت متکی است و به همین خاطر هر گونه تصمیم سیاسی باید بر مبنای منافع اقتصادی باشد.

در حال حاضر ۵ کشور برزیل، چین، روسیه، آفریقای جنوبی و هند عضو بریکس هستند و قرار است از ابتدای سال ۲۰۲۴ چند کشور دیگر از جمله ایران، عربستان و امارات به این کشور اضافه شوند.

ارزیابی‌ها حاکی از آن است که گروه بریکس هم اکنون از نظر اقتصادی بزرگ‌تر از گروه ۷ است.

",economy,
625,"
به گزارش خبرگزاری مهر به نقل از مرکز اطلاع رسانی شرکت؛ مجتبی حمیدیان در بازدید از مجتمع شهید احمدی روشن گفت: معدن آنومالی ۱۲ با سه میلیون و ۵۰۰ هزار تن غیر فعال شده است.

وی با اشاره به اینکه مهمترین برنامه معاونت معدنی پیگیری برای راه اندازی مجدد معدن آنومالی ۱۲ است افزود: مشکل اصلی این آنومالی وجود موانعی چون جاده اختصاصی معدن سه چاهون، خط لوله انتقال آب بهاباد و خط ریلی بافق مشهد است که باید هرچه سریع‌تر در صدد رفع موانع آن باشد.

مدیرعامل شرکت سنگ آهن در بخش دیگری از سخنان خود گفت: برای هر واحد باید یک شاخص اقتصادی تعیین کنیم که در هر پروژه با چه مقدار سرمایه گذاری به چه میزان ارزش افزوده دست پیدا می‌کنیم.

در ادامه بازدید، محمد حسین مرادیان معاون معدنی مشکل اصلی این واحد را تأمین خوراک خواند و افزود: امروزه تأمین خوراک نسبت به سالیان گذشته با شرایط سخت‌تری مواجه است.

وی توسعه فعالیت‌های اکتشافی به منظور شناسایی ذخایر جدید، انعقاد قراردادهای معدنی، افزایش ظرفیت استخراج دی ۱۹، خرید سنگ و … را از جمله اقدامات انجام شده برای تأمین خوراک شرکت سنگ آهن مرکزی عنوان کرد.

معاون معدنی در پایان از شکستن رکورد ۱۰ سال اخیر شرکت سنگ آهن مرکزی در زمینه بالاترین میزان حفاری، زمین شناسی، پی جویی و نقشه برداری خبر داد.

",economy,
626,"
به گزارش خبرنگار مهر علیرضا منظری معاون اسبق هوانوردی و امور بین‌الملل سازمان هواپیمایی کشوری در گفت‌وگو با خبرنگار مهر در خصوص دلیل عدم بلیت هواپیما در بازار، گفت: در موضوع تأمین بلیت هواپیما در کشور با دو مشکل اساسی رو به رو هستیم، کمبود بلیت در بازار به میزان عرضه و تقاضا بستگی دارد که به دلیل افزایش میزان تقاضای بلیت باعث عدم تعادل در بازار می‌شود. حدود ۳۶۰ ناوگان هوایی در کشور وجود دارد اما به علت کمبود قطعه و تحریم‌های ظالمانه آمریکا علیه کشورمان دارد موجب تضعیف شدن صنعت هوایی شده است.

وی تاکید کرد: البته ناگفته نماند قیمت بلیت هواپیما متناسب با سفر هوایی نیست و ارزان‌تر از حد معمول است. یکی از مواردی که تقاضای بلیت هواپیما زیاد است ارزان بودن قیمت بلیت هواپیما به نسبت قطار و اتوبوس است. به طور مثال سفری که افراد با ماشین طی می‌کنند با در نظر داشتن بنزین، استهلاک ماشین و خستگی جسمی قطعاً ارزان‌تر است پس منطقی است با تمام این موارد افراد برای سفر گزینه هواپیما را انتخاب کنند. در نتیجه سازمان هواپیمایی کشور باید قیمت بلیت هواپیماها را اصلاح کند.

معاون اسبق هوانوردی و امور بین‌الملل سازمان هواپیمایی کشوری در خصوص تعمیر هواپیماهای روسی در ایران، گفت: در سال‌های اخیر با توجه به توان بالای نیروهای متخصص کشور ایرلاین‌های بزرگی همچون ایروفلوت روسیه بررسی و چک هواپیماهای خود را به دست نیروهای فنی کشورمان سپرده است. روسیه دارای هواپیماهای ایرباس است که به دلیل جنگ روسیه و اوکراین، روسیه تحریم شد و به همین دلیل امکان استفاده از کشورهای اروپایی را ندارد به همین جهت هواپیماهای خود را برای تعمیر به ایران ارسال می‌کند.

متوسط عمر لوکوموتیوهای مسافری به ۱۰ سال رسیده است

به گزارش خبرگزاری مهر، سید میعاد صالحی در گفت‌وگوی تلویزیونی با اشاره به عملکرد راه‌آهن جمهوری اسلامی ایران، گفت: پس‌از همه‌گیری کرونا که کشور در شرایط خاصی قرار گرفته بود، در نیمه دوم سال ۱۴۰۰ بخشی از فشار این موضوع کاسته شد و در همان زمان دولت سیزدهم مستقر شد. چیزی که از دولت دوازدهم به دولت سیزدهم منتقل شد، انباشت عدم انجام تعمیرات در حوزه لوکوموتیو و حوزه بازسازی و بهسازی خطوط بود. همچنین بیش از ۲ هزار میلیارد تومان بدهی در حوزه لوکوموتیو از گذشته به جا مانده بود.

صالحی با بیان اینکه ناوگان ریلی کشور در طی دولت قبلی نوسازی نشده بود گفت: متوسط عمر لوکوموتیو مسافری ۱۰ سال است، لوکوموتیوهای باری ما متوسط عمر ۳۵ سال دارند. در خصوص واگن‌های مسافری متوسط عمر حدود ۳۰ سال است و واگن‌های باری ما با توجه به نوسازی خوبی که در دو سال اخیر انجام گرفته به حدود ۲۵ سال رسیده است.

خط ریلی «دریا به دریا» به زودی به بهره‌برداری می‌رسد

به گزارش خبرنگار مهر، مهرداد بذرپاش ظهر سه شنبه در مراسم افتتاح مدرن‌ترین فرودگاه کشور در کیش با بیان اینکه اتصال دریا به دریا تا ماه‌های آتی در کشور به اتمام خواهد رسید، گفت: این خط ترانزیتی ریلی، بند شهید رجایی در استان هرمزگان را به بندر کاسپین در دریای خزر متصل خواهد کرد.

بذرپاش اظهار داشت: خط ترانزیتی چابهار به مشهد یکی دیگر از مهمترین پروژه‌های راهبردی ترانزیتی کشور محسوب می‌شود؛ همچنین خط ریلی شرق به غرب کشور از اهمیت ویژه‌ای برخوردار است؛ باید قبول کنیم که گفتن این پروژه‌ها در یک دوره خاص آرزو بود که امروز توسط دولت سیزدهم عملیاتی می‌شود.

وی از آغاز عملیات فاز دوم فرودگاه امام خمینی (ره) خبر داد و افزود: قرارداد این طرح به امضا رسیده و عملیات اجرایی آن تا ۲ هفته آتی آغاز می‌شود. تقویت پایانه‌های فرودگاهی در نقاط راهبردی و ترانزیتی کشور در دستور کار است. شرایط ویژه‌ای بر کیش حاکم است و باید این جزیره از برخی طرح‌ها مستثنی باشد.

وی با تاکید بر اینکه بخشی از آینده کشور به توسعه مسیرهای ترانزیتی وابسته است، اظهار کرد: دولت سیزدهم شرایطی فراهم کرده که در اجلاس اکو همه کشورهای عضو در فراز صحبت‌هایشان به نقش ایران در ترانزیت جهانی اشاره داشتند. ما امروز در شرایط ویژه‌ای قرار داریم که موضوع ترانزیت را در حد موضوع نفت برایمان با اهمیت کرده است.

فرودگاه هوشمند کیش نقش راهبردی در منطقه دارد

به گزارش خبرگزاری مهر، محمد محمدی بخش روز چهارشنبه در مراسم افتتاح ترمینال جدید فرودگاه کیش، گفت: راه اندازی ترمینال هوشمند بار در جزیره کیش یک راهبرد اساسی برای جمهوری اسلامی محسوب می‌شود.

وی با بیان اینکه فرودگاه کیش توانسته به سطح چند بعدی دست یابد، گفت: یکی از پرترافیک‌ترین مجموعه‌های پرواز بالگرد در این فرودگاه واقع شده که می‌تواند در پشتیبانی از سکوهای نفتی و انجام عملیات‌های امدادی نقش مهمی ایفا کند.

رئیس سازمان هواپیمایی کشور همچنین از برنامه‌ریزی برای انجام ورزش‌های هوایی در سطح بین‌المللی در جزیره کیش خبر داد. توسعه این پروازها نقش بسزایی در پیشرفت منطقه و افزایش جذب سرمایه گذاری ایفا خواهد کرد.

محمدی بخش اعطای گواهینامه فرودگاهی جزیره کیش، راه اندازی فرودگاه جزیره تنب و اعطای گواهینامه بین‌المللی به فرودگاه بندر عباس را از مهمترین دستاوردهای فرودگاهی کشور در استان هرمزگان عنوان کرد.

افتتاح ترمینال جدید فرودگاه بین‌المللی کیش

به گزارش خبرنگار مهر، مهرداد بذرپاش وزیر راه و شهرسازی صبح امروز سه‌شنبه (۲۳ آبان ماه) در مراسم افتتاح ترمینال جدید فرودگاه بین‌المللی کیش، گفت: توسعه زیرساخت‌های حمل‌ونقلی مناطق آزاد در همه حقوق یک موضوع جدی است و حمل‌ونقل هوایی در جزیره کیش به عنوان اصلی‌ترین روش جابه‌جایی مسافر و بار از اهمیت ویژه و راهبردی برای توسعه این منطقه برخوردار است.

وزیر راه و شهرسازی با بیان اینکه رویکرد و جهت‌گیری جدیدی در مدیریت مناطق آزاد حاکم شده است، افزود: مناطق آزاد قرار است به فرصت‌های درخشان سرمایه‌گذاری و لجستیکی و ترانزیتی برای کشور تبدیل شود. فرصت‌های ترانزیتی به عنوان ظرفیت تولید ثروت برای حال و آیندگان در مناطق آزاد به ویژه منطقه آزاد کیش تجلی می‌یابد.

مهرداد بذرپاش وزیر راه و شهرسازی صبح امروز سه‌شنبه ۲۳ آبان ماه در مراسم افتتاح ترمینال جدید فرودگاه بین‌المللی کیش ضمن قدردانی از مدیرانی که در ساخت این پروژه مشارکت داشتند، اظهار کرد: توسعه زیرساخت‌های حمل‌ونقلی مناطق آزاد در همه حقوق یک موضوع جدی است و حمل‌ونقل هوایی در جزیره کیش به عنوان اصلی‌ترین روش جابه‌جایی مسافر و بار از اهمیت ویژه و راهبردی برای توسعه این منطقه برخوردار است.

وزارت راه مجاز به اعطای زمین به انبوه‌سازان برای ساخت مسکن شد

به گزارش خبرنگار مهر، نمایندگان مجلس شورای اسلامی در جلسه علنی نوبت صبح امروز (یکشنبه) و در جریان ادامه بررسی گزارش کمیسیون تلفیق لایحه برنامه هفتم توسعه، ماده ۵۴ لایحه را به تصویب رساندند.

بر اساس این مصوبه، وزارت راه و شهرسازی مجاز است به منظور تأمین بخشی از منابع مالی مورد نیاز در آماده سازی، تأمین خدمات زیربنایی و روبنایی و احداث مسکن حمایتی در نهضت ملی مسکن، بخشی از اراضی تحت تملک و در اختیار خود را:

۱. مطابق طرح توجیهی فنی و اقتصادی مصوب (شامل مشخصات فنی ضروری اعم از تعداد واحدهای مسکونی و سرانه‌های شهری موردنیاز)، از طریق مزایده با رعایت تشریفات قانونی به سرمایه گذاران، توسعه گران، انبوه سازان و نهادهای عمومی غیردولتی جهت ساخت مسکن، به صورت فروش یا اجاره یا انتقال مالکیت پس از دوره اجاره زمین، واگذار نماید، منابع حاصل از آن به حساب صندوق ملی مسکن واریز می‌شود و یا به صورت واحدهای مسکونی آماده در همان اراضی در اختیار این وزارتخانه قرار گیرد. انتقال قطعی مالکیت زمین مشروط به ساخت و ساز در زمان بندی معین بوده و زیرساخت‌ها و سرانه‌های شهری شهرک مطابق الگوی (مدل) مالی تأمین می‌گردد و بخشی از مسکن‌های ساخته شده به گروه‌های حمایتی اختصاص می‌یابد.

به تخلفات بانک‌ها در اعطای تسهیلات مسکن رسیدگی می‌شود

به گزارش خبرنگار مهر، نمایندگان مجلس در جلسه علنی نوبت صبح امروز و در ادامه بررسی موارد ارجاعی از کمیسیون تلفیق، بند الحاقی ۱ ماده ۵۴ لایحه برنامه هفتم توسعه را تصویب کردند.

طبق این مصوبه، در صورتی که بانک‌های عامل به تعهدات قطعی که حسب ابلاغ بانک مرکزی در رابطه با ماده (۴) قانون جهش تولید مسکن دارند عمل نکنند، بانک مرکزی مکلف است رشد ترازنامه بانک متخلف را به میزان تعهدات قطعی ایفا نشده کاهش داده و معادل آن را به رشد ترازنامه سایر بانک‌هایی که ناتراز نیستند با اولویت بانک مسکن اضافه نماید. این موضوع نباید به افزایش پایه پولی و تورم منجر شود.

بانک مرکزی موظف است هر سه ماه یک بار گزارش عملکرد بانک‌ها و مؤسسات مالی و اعتباری غیربانکی در خصوص ارائه تسهیلات ساخت مسکن را به مجلس شورای اسلامی اعلام نماید.

سواحل مکران در چارچوب پهنای اصلی حرکت خواهد کرد

احمد اللهیاری معاون دانش بنیان و فناوری اطلاعات دبیرخانه شورای توسعه سواحل مکران در گفت‌وگو با خبرنگار مهر در خصوص اهمیت اقتصاد دریا در کشورمان، گفت: اساساً احیای تمدن دریایی که در سابقه ایران وجود داشته همواره مورد تأکیدات مقام معظم رهبری بوده و در گفته‌های ایشان بهره‌برداری از ظرفیت‌های دریا و حضور در آب‌های بین‌المللی حائز اهمیت و یک امر استراتژیک برای تمدن ایرانی قلمداد شده است.

اللهیاری گفت: امیدواریم با توجه به تأخیر پیش‌آمده چند ساله از تکلیف مندرج در ماده ۶۸ قانون احکام دائمی، اساسنامه توسعه سواحل مکران در مجلس شورای اسلامی در صحن مجلس به تصویب نهایی برسد در غیر این صورت مشمول زمان و وقفه مجدد خواهد شد.

وی در پایان تاکید کرد: اگر همچنان متوقف بر موضوع حکم‌رانی منطقه باشیم، رقبای منطقه‌ای متوقف به این امر نخواهند بود و قطعاً با سرعت بیشتری طرح‌های خود را پیش خواهند برد. در واقع ما در حالی که از سیاست‌های اقتصادی دریا محور صحبت می‌کنیم و بر سر نهاد حکمرانی به توافق نمی‌رسیم رقبا به در حال اجرای برنامه‌های خود هستند. یکی از الزامات منطقه مکران وجود سازمانی است که به شکل منسجم و یکپارچه سیاست‌گذاری کند و در پیوند با سیاست‌های کلی کشور موضوع توسعه منطقه را پیش ببرد. مکران جدا از کشور نیست و نخواهد بود.

",economy,
627,"
به گزارش خبرنگار مهر، بررسی وضعیت بازار آزاد خودرو در روزهای پایانی آبان ماه نشان می‌دهد که قیمت اغلب خودروهای پرتیراژ نسبت به یکم شهریور ماه تغییراتی در محدود ۵ تا ۲۰ میلیون تومان کرده‌اند؛ به این شکل که برخی از خودروها کاهش و برخی دیگر افزایش قیمت خورده‌اند.

نکته قابل توجه مربوط به خودروهای مونتاژی می‌شود که طی تقریباً ۲ ماه گذشته بین ۵۰ تا ۳۰۰ میلیون تومان ریزش قیمت داشته‌اند.

فعالان بازار معتقد هستند که در صورت واردات و عرضه خودروهای کارکرده، واردات خودروهای نو و افزایش تولید و عرضه خودروهای داخلی، بازار خودرو تا حدودی متعادل شده و از آن وضعیت «افزایش مستمر قیمت» خارج می‌شود.

در جدول زیر قیمت خودروهای پرتیراژ داخلی نسبت به یک شهریور ماه آمده است.




خودرو
۲۵ آبان ماه
یک شهریور ماه


سمند LX EF۷
۵۵۰ میلیون تومان
۵۶۰ میلیون تومان


پژو پارس LX
۶۲۰ میلیون تومان
۶۱۰ میلیون تومان


پژو پارس xuvp
۵۰۰ میلیون تومان
۴۹۰ میلیون تومان


پژو ۲۰۶ تیپ ۲
۴۸۰ میلیون تومان
۴۷۵ میلیون تومان


پژو ۲۰۶ تیپ ۳ پانوراما
۵۲۰ میلیون تومان
۵۱۵ میلیون تومان


پژو ۲۰۷ دنده‌ای پانوراما
۶۶۰ میلیون تومان
۶۴۵ میلیون تومان


پژو ۲۰۷ تیپ ۵
۵۴۵ میلیون تومان
۵۴۰ میلیون تومان


رانا پلاس
۴۹۰ میلیون تومان
۴۷۰ میلیون تومان


رانا پلاس پانوراما
۵۴۵ میلیون تومان
۵۲۵ میلیون تومان


دنا پلاس اتوماتیک توربو
۸۰۵ میلیون تومان
۸۱۰ میلیون تومان


دنا پلاس توربو ۶ دنده‌
۷۴۰ میلیون تومان
۷۳۰ میلیون تومان


دنا معمولی
۵۹۰ میلیون تومان
۵۷۵ میلیون تومان


تارا دنده‌ای
۶۷۰ میلیون تومان
۶۸۰ میلیون تومان


تارا اتوماتیک
۷۸۰ میلیون تومان
۷۹۰ میلیون تومان


سورن پلاس بنزینی
۵۵۰ میلیون تومان
۵۶۰ میلیون تومان


ساینا S دنده‌ای
۳۴۵ میلیون تومان
۳۴۵ میلیون تومان


ساینا S اتوماتیک
۴۲۰ میلیون تومان
۳۹۰ میلیون تومان


تیبا صندوق دار
۳۲۰ میلیون تومان
۳۲۰ میلیون تومان


تیبا هاچ بک
۳۳۰ میلیون تومان
۳۲۵ میلیون تومان


کوییک دنده‌ای S
۳۵۰ میلیون تومان
۳۵۰ میلیون تومان


کوییک R
۳۵۰ میلیون تومان
۳۳۵ میلیون تومان


کوییک اتوماتیک پلاس
۴۴۰ میلیون تومان
۴۰۰ میلیون تومان


شاهین
۵۸۰ میلیون تومان
۵۷۰ میلیون تومان


شاهین اتومات
۷۵۰ میلیون تومان
-






در جدول زیر قیمت برخی از خودروهای مونتاژ شده در کشور نسبت به یک شهریور ماه آمده است.




خودرو
۲۵ آبان ماه
یک شهریور ماه


هایما S۵
یک میلیارد و ۲۳۰ میلیون تومان
یک میلیارد و ۲۰۰ میلیون تومان


هایما S۷
یک میلیارد و ۳۵۰ میلیون تومان
یک میلیارد و ۳۴۰ میلیون تومان


هایما S۸
یک میلیارد و ۶۵۰ میلیون تومان
یک میلیارد و ۹۰۰ میلیون تومان


دیگنیتی پرایم
یک میلیارد و ۶۳۰ میلیون تومان
یک میلیارد و ۶۶۰ میلیون تومان


دیگنیتی پرستیژ
یک میلیارد و ۹۹۰ میلیون تومان
۲ میلیارد و ۶۰ میلیون تومان


فیدلیتی پرایم ۷ نفره
یک میلیارد و ۵۶۵ میلیون تومان
یک میلیارد و ۵۹۰ میلیون تومان


جک S۳ اتوماتیک
۹۵۰ میلیون تومان
یک میلیارد و ۱۰ میلیون تومان


جک S۵ اتوماتیک
یک میلیارد و ۳۲۵ میلیون تومان
یک میلیارد و ۳۵۰ میلیون تومان


جک G۴
۷۳۵ میلیون تومان
۷۳۰ میلیون تومان


کی ام سی J۷
یک میلیارد و ۴۱۵ میلیون تومان
یک میلیارد و ۴۴۰ میلیون تومان


کی ام سی K۷
یک میلیارد و ۶۱۰ میلیون تومان
یک میلیارد و ۷۷۰ میلیون تومان


کی ام سی T۸
یک میلیارد و ۳۷۰ میلیون تومان
یک میلیارد و ۴۰۰ میلیون تومان


ام وی ام X۲۲ اتوماتیک پرو
۸۱۵ میلیون تومان
۹۵۰ میلیون تومان


ام وی ام X۲۲ دنده‌ای اسپرت
۷۱۵ میلیون تومان
۷۲۰ میلیون تومان


چری آریز و۵T IE
یک میلیارد و ۱۲۰ میلیون تومان
یک میلیارد و ۱۶۰ میلیون تومان


چری تیگو ۷
یک میلیارد و ۴۴۰ میلیون تومان
یک میلیارد و ۴۸۰ میلیون تومان




",economy,
628,"
به گزارش خبرگزاری مهر، احمد خانی نوذری، سرپرست معاونت توسعه بازرگانی وزارت جهاد کشاورزی در پی انتشار شایعه‌ای در فضای مجازی، مبنی بر کمبود و سهمیه بندی شکر، ضمن تکذیب این شایعه اعلام کرد: شکر مورد نیاز مردم به اندازه کافی تأمین و با قیمت مصوب در شبکه مصرف خانوار توزیع شده است و هیچ گونه محدودیتی نیز جهت عرضه بیشتر آن وجود ندارد.

وی افزود: از ابتدای سال جاری علاوه بر عرضه شکر توسط بخش خصوصی، ماهانه بالغ بر ۲۰ هزار تن توسط شرکت بازرگانی دولتی برای مصرف خانوار از طریق شبکه‌های رسمی توزیع شده است.

خانی نوذری در ادامه گفت: با عنایت به شروع فصل تولید شکر در داخل و عرضه شکر استحصالی توسط کارخانجات داخلی به بازار و همچنین برنامه‌ریزی‌های انجام شده برای واردات و تأمین پایدار شکر، طی ماه‌های آینده بازار شکر شرایط با ثباتی را در پیش خواهد داشت.

",economy,
629,"
به گزارش خبرگزاری مهر به نقل از شانا، براساس مصوبه روز چهارشنبه (۱۰ آبان‌ماه) هیئت وزیران، وزارت نفت مجاز است تعرفه گاز طبیعی آن دسته از مشترکان عمده گاز طبیعی که حداقل معادل مصرف پانزده روز متوالی گاز طبیعی مورد نیاز خود در دوره اوج مصرف را به تشخیص شرکت ملی گاز ایران از طریق هریک از تأسیسات مقیاس کوچک مایع‌سازی گازطبیعی (مینی ال‌ان‌جی)، ذخیره‌سازی و تبدیل (ال‌ان‌جی) به گازطبیعی، تأسیسات فشرده‌سازی گازطبیعی (سی‌ان‌جی)، ذخیره‌سازی و تبدیل (سی‌ان‌جی) به گازطبیعی، تأسیسات ذخیره‌سازی گاز مایع و تبدیل آن به (اس‌ان‌جی) (گازمایع مخلوط با هوا قابل جایگزینی با گاز طبیعی) و تأسیسات دریافت و تبدیل (ال‌ان‌جی) وارداتی به گازطبیعی تأمین کنند، برای مقادیر گازطبیعی تأمین شده از این طریق مشمول تخفیف تعرفه به میزان ۵۰ درصد می‌شود.

سقف استفاده هر مشترک از این تخفیف پنج سال متوالی و دوره اوج مصرف گازطبیعی از (۱۶) آذرماه تا (۱۶) اسفندماه هر سال است.

بر اساس این مصوبه ارائه تسهیلات و تضامین لازم از محل حساب بهینه‌سازی مصرف انرژی موضوع بند (س) تبصره (۱) و منابع بند (ب) تبصره (۱۸) ماده واحده قانون بودجه سال ۱۴۰۲ کل کشور و احکام مشابه در قوانین بودجه سنواتی آنی به متقاضیان سرمایه‌گذاری برای احداث تأسیسات فوق‌الذکر در اولویت قرار می‌گیرد.







",economy,
630,"
به گزارش خبرگزاری مهر، مدیرعامل شرکت رجا با اشاره به اینکه یکی از مسائل مهم و قابل بررسی در خصوص قطارهای حومه‌ای این شرکت، نرخ بلیت این قطار است، گفت: در حال حاضر به‌طور مثال بلیت قطار تهران به پیشوا با قیمت ۴۰ هزار ریال به فروش می‌رسد، در حالی‌که بهای تمام‌شده این بلیت برای شرکت رجا حداقل ۶۵۰ هزار ریال است؛ به عبارت دیگر هزینه‌ای که بابت فروش بلیت این قطار از مسافر دریافت می‌شود، تنها حدود ۶ درصد بهای تمام شده این بلیت را پوشش می‌دهد.

ناصر بختیاری با اشاره به اظهارات اخیر مدیرعامل محترم شرکت راه‌آهن ج. ا. ا در خصوص پرداخت چند ده میلیارد تومان یارانه کمک زیان قطارهای حومه‌ای به شرکت رجا افزود: شرکت راه‌آهن ج. ا. ا در اول شهریور ۱۴۰۲ طی نامه‌ای، یارانه کمک زیان قطارهای حومه‌ای، مورد تصویب هیأت مدیره آن شرکت را برای سال‌های ۱۳۹۹ تا ۱۴۰۱ مبلغ ۲.۱۶۰ میلیارد ریال محاسبه کرده است و در حساب فی‌مابین منظور نموده است که نسبت به بهای تمام شده ناچیز است.

مدیرعامل شرکت رجا همچنین بیان کرد: این شرکت مطالبات دیگری را از محل ارائه خدمات تکلیفی و برخی موارد دیگر دارد که در این محاسبات لحاظ نشده است.

وی اظهار داشت: قطعاً مدیرعامل شرکت راه‌آهن و سایر مسؤولان به هیچ وجه راضی نخواهند بود تا شرکت رجا از حقوق بیمه شدگان تأمین اجتماعی برای قطارهای حومه‌ای که جزو تکالیف صریح قانونی راه‌آهن است هزینه کند، لذا توجه به این نوع خدمات‌دهی و پرداخت هزینه واقعی آن از سوی راه آهن به رجا جزو وظایف آن شرکت به عنوان متولی در ارائه خدمات با قطارهای محلی و حومه‌ای است.

",economy,
631,"
به گزارش خبرگزاری مهر، حافظ سادات‌نژاد مجری طرح راه‌آهن خواف- هرات در گفت‌وگو با برنامه روی خط اقتصاد، گفت: راه‌آهن خواف- هرات با هدف تسهیل ترانزیت کالا در مسیر کریدور شرق به غرب در مدت ۶ ماه به شرط شرایط مساعد آب و هوایی احداث خواهد شد. افغانستان با اتصال این شبکه ریلی از طریق تکمیل راه آهن رشت- آستارا و اتصال به ترکیه و از مرز خسروی به عراق و سوریه، می‌تواند به اهداف خود در ترانزیت کالا و دسترسی به آب‌های آزاد دست یابد.

مجری طرح راه آهن خواف- هرات گفت: این راه‌آهن به طول ۲۲۵ کیلومتر از شهرستان خواف تا هرات افغانستان به چهار قطعه ریلی تقسیم می‌شود که یک قطعه به طول ۶۲ کیلومتر در افغانستان به اتمام و بهره‌برداری رسیده بود، اما در جنگ افغانستان آسیب دید و سه قطعه دیگر در ایران در حال تکمیل است.

سادات‌نژاد با اشاره به جنگ و جابه‌جایی قدرت و تحولات سیاسی افغانستان، بیان‌داشت: همواره خط راه‌آهن ساخته شده ایران در خاک افغانستان، رصد و اهمیت استراتژیک آن به دولت حاکم گوشزد می‌شد که با تعاملات دو کشور مقرر شد تا مراحل بازسازی آن توسط شرکت افغانی- قزاقی که تأمین تجهیزات آن از ایران بوده است، به اتمام برسد. با قرارداد ۱۱۷ میلیارد تومانی که با پیمانکار ایرانی برای تکمیل خط راه آهن منعقد شده، پیش‌بینی می‌شود با استفاده از تجهیزات مکانیزه ریلی بتوان در مدت ۶ ماه به شرط شرایط مساعد آب و هوایی به انتقال ترانزیت کالا در سال نخست به مقدار ۷۰۰ میلیون تن دست یافت.

",economy,
632,"
به گزارش خبرگزاری مهر، سامانه جامع تجارت با صدور اطلاعیه‌ای تغییرات سهمیه ارزی مربوط به واردکنندگان کاغذ را اعلام کرد.

در این اطلاعیه آمده است: به اطلاع می‌رساند سهمیه مازاد واردات بازرگانی به میزان ۱۱۸ درصد سهمیه سالیانه مربوطه برای ثبت‌سفارش کالای کاغذ برای تمامی شرکت‌ها اختصاص یافته است. به عبارتی در صورتی که شخص-شرکتی از همه سهمیه بازرگانی خود استفاده کند، سهمیه مازادی به میزان ۱۱۸ درصد سهمیه واردات سالانه جهت ثبت‌سفارش کالای کاغذ به شخص-شرکت اختصاص می‌یابد.

لازم به ذکر است این سهمیه مازاد تنها به سهمیه بازرگانی و کالای کاغذ تعلق گرفته و در صورتی که کالایی غیر از کاغذ در ثبت‌سفارش وجود داشته باشد، دیگر امکان استفاده از سهمیه مازاد وجود ندارد.

",economy,
633,"
به گزارش خبرگزاری مهر، حجت الله عبدالملکی در مراسم آغاز به کار اورژانس کسب و کار مناطق آزاد و ویژه اقتصادی گفت: این اورژانس به منظور پیگیری مشکلات و درخواست‌های سرمایه‌گذاران، فعالان اقتصادی و شرکت‌های فناوری، نوآور و دانش‌بنیان در مناطق آزاد و ویژه اقتصادی طراحی شده است.

عبدالملکی ادامه داد: با وجود اینکه طبق یکسال گذشته با ارتباط مستمر با کارآفرینان و سرمایه‌گذاران، مشکلات آن‌ها را پیگیری و بررسی کردیم، تصمیم گرفتیم برای نظام‌مند کردن این فرآیند و با توجه به اینکه حل برخی مشکلات نیاز به اقدامی در سطح ملی دارد، اورژانس کسب و کار را در معاونت حقوقی و امور مجلس دبیرخانه شورایعالی راه‌اندازی کنیم.

وی با بیان اینکه تمام ضوابط و مقرراتی که برای فضای کسب و کار وجود دارد توسط مدیران مناطق باید مجدد ارزیابی شود، اظهار کرد: در واقع باید زمانبندی برای صدور مجوز فعالیت کسب و کارها به حداقل ممکن برسد و این مسئله مستلزم حذف مقررات دست و پاگیر است.

مشاور رئیس جمهور ادامه داد: قرار است با آغاز به اورژانس کسب و کار با شماره تلفن ۰۲۱۷۹۹۳۶ مشکلات و درخواست‌های سرمایه گذاران در مناطق آزاد و ویژه اقتصادی به صورت فوری پیگیری شود. گزارش عملکرد اورژانس کسب و کار هم به صورت دوره‌ای در اختیار رسانه‌ها و مسئولان قرار خواهد گرفت.

وی با تاکید بر اینکه شاخص کسب و کار در مناطق آزاد ایران نسبت به سرزمین اصلی و حتی کشورهای کمتر توسعه یافته بهتر است، افزود: یکی از برنامه‌های ما در آژانس کسب و کار گفتگو با کارآفرینان برای حل مشکلات آنها و طرح این مسائل با نمایندگان مجلس شورای اسلامی است.

تاکید رئیس جمهور و وزیر اقتصاد به ارتقای جایگاه مناطق آزاد

دبیر شورایعالی مناطق آزاد و ویژه اقتصادی درباره تغییر ساختار دبیرخانه شورایعالی هم توضیحاتی ارائه داد و گفت: در برنامه هفتم توسعه وزیر اقتصاد و رئیس جمهور تاکید دارند که مناطق آزاد ذیل دفتر ریاست جمهوری باشد اما یک بار در صحن علنی مجلس مطرح شده و نمایندگان موافقت نکردند. البته انتقال دبیرخانه ذیل مجموعه وزارت اقتصاد خللی ایجاد نخواهد کرد ولی اگر ذیل نهاد ریاست جمهوری باشد مسلماً بهتر بوده و فعالیت‌ها با سرعت بیشتری قابلیت پیگیری دارد.

عبدالملکی درباره سرمایه گذاری در مناطق آزاد سال ۱۴۰۲، گفت: در شش ماهه نخست سال جاری حدود ۴۲۰ هزار میلیارد تومان درخواست سرمایه گذاری در مناطق آزاد اتفاق افتاده که ۱۲۸ هزار میلیارد تومان آن به مرحله قرارداد رسیده و امیدواریم در نیمه دوم سال نهایی شوند.

وی همچنین درباره بانک آف‌شور در مناطق آزاد کشور هم گفت: البته یک بانک آف شور در منطقه آزاد کیش راه‌اندازی کردیم اما باید زمینه و بستر برای توسعه آن و راه اندازی بیمه آف شور نیز فراهم شود.

مشاور رئیس جمهور و دبیر شورایعالی مناطق آزاد و ویژه اقتصادی با بیان اینکه این بانک با سرمایه مورد نظر بانک مرکزی راه‌اندازی شده است، اظهار کرد: یک بانک آف شور دیگر در کیش در حال افتتاح است و موافقت اصولی آن نیز توسط بانک مرکزی صادر شده و فقط به دنبال رسیدن به ترکیب هیأت مدیره این بانک هستیم.

",economy,
634,"
به گزارش خبرگزاری مهر به نقل از وزارت جهاد کشاورزی، عصر امروز، جلسه کارشناسی صنایع تبدیلی و تکمیلی به ریاست کریم ذوالفقاری، رئیس مرکز توسعه مکانیزاسیون و صنایع کشاورزی و با حضور فعالان صنایع تبدیلی و تکمیلی در وزارت جهاد کشاورزی برگزار شد.

در حاشیه این جلسه، کریم ذوالفقاری گفت: پیرو جلسه وزیر جهاد کشاورزی با واحدهای صنایع تبدیلی و تکمیلی بخش کشاورزی و حوزه وزارت صنعت، معدن و تجارت در هفته گذشته، به دستور وزیر جهاد کشاورزی، درخواست‌های واحدهای صنایع تبدیلی را در دستور کار قرار گرفت.

وی افزود: یکی از این موضوعات تأمین شکر مورد نیاز واحدهای صنایع تبدیلی بود، با توجه به اینکه شکر به صورت استانی و توسط سازمان جهاد کشاورزی استان‌ها و معاون توسعه بازرگانی توزیع و رصد می‌شود، واحدهای صنفی از کمبود شکر گلایه‌مند هستند.

ذوالفقاری تاکید کرد: طبق گفته صنایع تاکنون هیچ واحد صنعتی دچار بحران نشده اما نگرانی بابت تأمین ماده اولیه واحدهای شیرینی و شکلات وجود دارد که راهکارهای رفع آن پیشنهاد و در صورت قبول اکثریت، عملیاتی خواهد شد.

",economy,
635,"
به گزارش خبرنگار مهر به نقل از گاردین، گزارش بنیاد خیریه جوزف رونتری حاکی از آن است که میلیون‌ها نفر از افراد کم درآمد در انگلیس در تأمین هزینه‌های زندگی خود با مشکل جدی مواجه هستند. کار به جایی رسیده که بسیاری از این افراد حتی یخچال و فریزرهای خود را خاموش کرده‌اند تا پول برق کمتری بپردازند.

این مؤسسه اعلام کرده در ماه اکتبر یک چهارم خانوارهای کم درآمد انگلیس معادل ۲.۸ میلیون خانوار برای تأمین هزینه‌های غذای خود مجبور شده‌اند از کسی پول قرض بگیرند. یک سوم آنها هم مجبور به فروش متعلقات خود شده‌اند تا کمی پول تهیه کنند. از هر ۶ خانوار کم درآمد در انگلیس هم یکی مجبور شده از گرم‌خانه‌ها در این کشور استفاده کند.

۴ خانوار از هر ۵ خانوار کم درآمد انگلیسی نیز مجبور شده‌اند گرمایش خانوارهای خود را خاموش کرده و مجبور شده‌اند خرید لباس نو را فراموش کنند.

حدود یک میلیون خانوار انگلیسی گفته‌اند که برای پایین آوردن هزینه‌های خود از ماه می یخچال و فریزرهای خود را خاموش کرده‌اند.

مؤسسه خیریه جوزف رونتری اعلام کرده که حدود ۷ میلیون خانوار انگلیس طی ۶ ماه گذشته با وجود اقدامات دولت برای تخصیص کمک به آنها اما هیچ کمک غذایی و یا هر نوع کمک دیگری دریافت نکرده‌اند.

",economy,
636,"
به گزارش خبرنگار مهر، محمدرضا حیدرزاده در جمع خبرنگاران با بیان اینکه تا کنون تولید این گرید در انحصار آمریکا و سوئد بوده و ایران با تولید آن به خودکفایی صد درصدی رسیده است، اظهار کرد: یکی از بزرگترین شرکت‌های پلیمری داخلی با تولید این گرید در راکتور لوله‌ای نسل جدید خود، پس از شرکت‌های معظم Sabic و Dow chemical، به‌عنوان سومین شرکت در حوزه تولید گریدهای نسل جدید Extrusion Coating (دومین Segment پرمصرف جهانی LDPE) مطرح شده و بواسطه آن موفق به اخذ گواهینامه دانش بنیان شده است.

وی با بیان اینکه ایران در کنار دو کشور دیگر می‌تواند بخشی از بازار بین‌المللی را به‌دست آورد، گفت: طبق بررسی‌های انجام شده می‌توان حدود ۲۰ درصد بازار جهانی گرید پلیمری LEC۱۹۶۹ را در مرحله اول تأمین کرد.

نایب رئیس کمیسیون پتروشیمی اتحادیه صادرکنندگان نفت، گاز و پتروشیمی با بیان اینکه تولید گرید LEC۱۹۶۹ دستاوردی جدید در ایران است، گفت: تکنولوژی تولید و دانش فنی این گردید تنها در اختیار دو شرکت در جهان بوده است. اما اکنون ایران به دانش فنی و تولید این تکنولوژی دست یافته است و حالا تبدیل به سومین شرکت در جهان در تولید این محصول شده است.

نایب رئیس کمیسیون پتروشیمی اتحادیه صادرکنندگان نفت، گاز و پتروشیمی با بیان اینکه صنعت نفت و به‌ویژه صنعت پتروشیمی به‌عنوان یک صنعت پویا و پیشران اقتصاد کشور، نماد شعار امسال هستند، گفت: با توجه به فناوری‌های پیچیده صنعت پتروشیمی نسبت به دیگر صنایع، شرکت‌های دانش‌بنیان بیشترین نقش را در توسعه و تکامل فرآیندهای این صنعت خواهند داشت.

حیدرزاده با بیان اینکه بر اساس پیش‌بینی‌ها، تقاضای جهانی برای محصولات پتروشیمی سالانه حدود ۴.۵ درصد رشد خواهد داشت، در صورتی که افزایش تقاضای فرآورده‌های نفتی رو به کاهش است، ادامه داد: بنابراین باید محصولات نفت و گاز کشور را به سمت توسعه صنعت پتروشیمی و ایجاد ارزش افزوده بیشتر هدایت کنیم.

به گفته وی بر اساس برنامه‌ریزی‌های انجام‌شده، ظرفیت صنعت پتروشیمی تا ۱۰ سال آینده از ۹۰ میلیون تن کنونی به نزدیک ۲۰۰ میلیون تن در سال خواهد رسید و دو برابر خواهد شد و نقش تعیین‌کننده‌ای در جریان تحریم‌ها در ارزآوری برای کشور دارد.

",economy,
637,"
به گزارش خبرگزاری مهر، از کل تسهیلات پرداختی، مبلغ ۲۳،۷۰۳.۱ هزار میلیارد ریال معادل ۸۳.۲ درصد به صاحبان کسب و کار (حقوقی و غیرحقوقی) و ۴،۷۷۵.۸ هزار میلیارد ریال معادل ۱۶.۸ درصد به مصرف کنندگان نهایی (خانوار) تعلق گرفته است.  جدول ۱ بیانگر هدف از دریافت تسهیلات پرداختی در بخش‌های اقتصادی طی هفت ماهه ابتدای سال ۱۴۰۲ است. سهم تسهیلات پرداختی در قالب سرمایه در گردش در کلیه بخش‌های اقتصادی طی هفت ماهه سال ۱۴۰۲ مبلغ ۱۸،۲۲۴.۲ هزار میلیارد ریال معادل ۷۶.۹ درصد کل تسهیلات پرداختی به صاحبان کسب و کار است. همچنین سهم تسهیلات پرداختی در قالب خرید کالای شخصی توسط مصرف کننده نهایی (خانوار) مبلغ ۱،۸۹۱.۹ هزار میلیارد ریال معادل ۳۹.۶ درصد از کل تسهیلات پرداختی به مصرف کنندگان نهایی (خانوار) است.  سهم تسهیلات پرداختی بابت تأمین سرمایه در گردش بخش صنعت و معدن در هفت ماهه سال ۱۴۰۲ معادل ۷،۰۲۵.۸ هزار میلیارد ریال بوده است که حاکی از تخصیص ۳۸.۶ درصد از منابع تخصیص یافته به سرمایه در گردش کلیه بخش‌های اقتصادی (مبلغ ۱۸،۲۲۴.۲ هزار میلیارد ریال) است. ملاحظه می‌شود از ۸،۵۲۹.۲ هزار میلیارد ریال تسهیلات پرداختی در بخش صنعت و معدن معادل ۸۲.۴ درصد آن (مبلغ ۷،۰۲۵.۸ هزار میلیارد ریال) در تأمین سرمایه در گردش پرداخت شده است که بیانگر توجه و اولویت‌دهی به تأمین منابع برای این بخش توسط بانک‌ها در سال ۱۴۰۲ است.

جدول ۱- هدف از دریافت تسهیلات پرداختی در بخش‌های اقتصادی طی ۷ ماهه ابتدای سال ۱۴۰۲



 تسهیلات خرد (کمتر از ۳,۰۰۰ میلیون ریال) از کل تسهیلات پرداختی در دوره یاد شده، مبلغ ۶،۲۹۶.۶ هزار میلیارد ریال معادل ۲۲.۱ درصد به صورت تسهیلات خرد اعطا شده است. همچنین مبلغ ۵۴۳.۶ هزار میلیارد ریال نیز در قالب کارت‌های اعتباری انجام پذیرفته است، که با احتساب این مبلغ، کل تسهیلات پرداختی خرد (کمتر از سه میلیارد ریال) به مبلغ ۶،۸۴۰.۲ هزار میلیارد ریال معادل ۲۳.۶ درصد کل تسهیلات پرداختی را شامل می‌شود.  شایان ذکر است با توجه به اینکه تسهیلات پرداختی در قالب کارت‌های اعتباری نیز در بخش خانوار پرداخت شده است، با این اوصاف سهم بخش خانوار از ۱۶.۸ درصد در جدول ‏-۱، به ۱۸.۳ درصد کل تسهیلات پرداختی افزایش می‌یابد.(جدول ۲)



 شایان ذکر است که همچنان باید در تداوم مسیر جاری، ملاحظات مربوط به کنترل تورم را نیز در نظر گرفت و همواره مراقب قدرت گرفتن پتانسیل تورمی ناشی از فشار تقاضای کل در اقتصاد نیز بود. بر این اساس ضروری است به افزایش توان مالی بانک‌ها از طریق افزایش سرمایه و بهبود کفایت سرمایه بانک‌ها، کاهش تسهیلات غیرجاری و بازگرداندن آنها به مسیر صحیح اعتباردهی بانک‌ها، افزایش بهره‌وری بانک‌ها در تأمین سرمایه در گردش تولیدی، پرهیز از فشارهای مضاعف بر دارایی بانک‌ها و ترغیب بنگاه‌های تولیدی به سمت بازار سرمایه به عنوان یک ابزار مهم درتامین مالی طرح‌های اقتصادی (ایجادی) توجه ویژه‌ای کرد.

",economy,
638,"
به گزارش خبرنگار مهر، محمد الله داد معاون انتقال و تجارت برق در نشست حاشیه‌ای نمایشگاه بین‌المللی صنعت برق گفت: ما در حال حاضر با تمام کشورهایی که مرز خاکی داریم، تبادل انرژی داریم به طوری که هم اکنون به عراق، افغانستان و پاکستان صادرات و با ترکیه تبادل برق داریم.

وی افزود: ما هم چنین با کشور ترکیه نیز تبادلات انرژی داریم و باید از مزیت اختلاف افق کشور در زمان پیک مصرف استفاده کنیم. ما با این کشور قرارداد زیرو بالانس داشتیم، یعنی سه روز و نیم برق را دریافت و سه روز و نیم برق را صادر کنیم.

به گفته این مقام مسئول با وجود صادرات اولویت تأمین برق با مشترکان داخلی است. زمانی که نیاز بیشتری برق به در تابستان داریم بیشتر نیاز مشترکین داخلی را تأمین می‌کنیم و واردات داریم و مازاد تولید برق در زمان کم باری یعنی ۶ تا ۷ ماه از سال کار صادرات را انجام می‌دهیم.

وی در رابطه با وضعیت صادرات و واردات برق کشور خاطر نشان کرد: ظرفیت تبادل برق کشور ما بیش از ۲ هزار مگاوات است اما میزان واردات و صادرات برق ما به یک مقدار بوده است، از این نظر تعادل خوبی در منطقه وجود دارد.

این مقام مسئول اضافه کرد: خط سوم واردات برق از ترکمنستان و همچنین خط سوم واردات برق از ارمنستان را در دست احداث داریم و پیمانکاران این پروژه‌ها هم ایرانی هستند.

وی ادامه داد: در حوزه صادرات هم پروژه‌های مطالعاتی به پاکستان و عراق و افغانستان در دست اجرا است و برنامه داریم که در مدت کوتاهی تبادل افزایش یابد.

وی در پاسخ به سوال خبرنگار مهر مبنی بر وضعیت صادرات پارت به پارت خاطر نشان کرد: صادرات و واردات برق از طریق قراردادهای وزارت نیرو انجام می‌گیرد و صادرات پارت به پارت در دستور کار قرار دارد اما هنوز به مرحله اجرایی نرسیده است.

ادامه دارد....

",economy,
639,"
به گزارش خبرگزاری مهر، بر اساس اعلام گمرک ایران، صدور و ابلاغ بخشنامه‌ها از ابتدای سال ۱۴۰۲ تحت نظارت و پایش مستمر قرار گرفت که این امر به مرور باعث کاهش چشمگیر در صدور بخشنامه‌های اثرگذار بر حوزه تجارت خارجی شد.

بر این اساس تعداد بخشنامه‌های صادره از ابتدای سال ۱۴۰۲ تا ۲۰ آبان سال جاری در مقایسه با مدت مشابه سال گذشته، ۵۵ درصد کاهش یافت.

از ابتدای سال ۱۴۰۲ تا ۲۰ آبان سال جاری، تعداد ۹۱ بخشنامه صادر شد و این در حالی است که در مدت مشابه سال قبل تعداد ۲۰۲ بخشنامه صادر شد.

همچنین طی ۲۰ روز آبان سال گذشته تعداد ۱۴ بخشنامه صادر شد، این در حالی است که در همین مدت در سال جاری تنها ۲ بخشنامه با موضوع کاهش سود بازرگانی صادر شده است.

",economy,
640,"
به گزارش خبرگزاری مهر به نقل از گروه بهمن، وزیر صمت در حاشیه بازدید از غرفه محصولات گروه بهمن گفت: همه تلاش ما در وزارت صمت این است خودروسازان را حمایت کنیم تا در فناوری ساخت خودرو پیشرفت داشته باشند.

وزیر صمت در این بازدید از اخرین تلاش‌های بهمن در داخلی سازی خودروهای تولیدی بهمن موتور دیدن کرد.

علی آبادی، سیاستگذار صنعت کشور ضمن تاکید بر اهمیت اهتمام خودروسازان بر مقولات فناورانه گفت: باید خودروسازان بتوانند از نظر فناوری پیشرفت کنند تا بازار رقابتی شود و روزی که بتوانیم خودروهای خودمان را در بین بهترین‌های دنیا قرار دهیم آن روز، موفقیت ما رقم خورده است.

علی آبادی در این بازدید از محصولات وارداتی برند BMCARS نیز دیدن کرد. برند BMCARS با واردات خودورهای برقی و بنزینی سبد محصولات خودرویی را تنوع بخشیده است.

وزیر صمت حین بازدید از محصول برقی E -mq5 که قرار است به زودی به عنوان تاکسی شهری استفاده شود سوالاتی در خصوص کیفیت و عملکرد این خودرو مطرح کرد. در حاشیه این بازدید وزیر صمت در پاسخ به سوالی در خصوص میزان رقابتی بودن بازار خودرویی ایران گفت: بازار خودرو به سمت تنوع، منطقی و رقابتی شدن می‌رود.

نمایشگاه تحول صنعت خودرو از ۲۳ تا ۲۶ ابان ۱۴۰۲ در محل دائمی نمایشگاه‌های تهران از ساعت ۸ تا ۱۵ برگزار می‌شود. جدیدترین محصولات بهمن موتور و برند BMCARS در سالن ۸-۹ در معرض دید علاقمندان قرار گرفته است.

",economy,
641,"
به گزارش خبرگزاری مهر به نقل از پایگاه اطلاع‌رسانی بانک سپه، این بانک در راستای اجرای تکالیف ابلاغی بانک مرکزی جمعاً به ۶۸ هزار و۶۸۲ پرونده میزان ۹۵ هزار و ۲۲۰ میلیارد و ۳۸۰ میلیون ریال تسهیلات قرض‌الحسنه ازدواج و فرزندآوری با کارمزد ۴ درصد در هفت‌ماه نخست سال جاری پرداخت کرده است.

بانک سپه به میزان ۳۴ هزار و ۸۶۶ میلیارد و ۶۸۲ میلیون ریال در قالب ۲۶ هزار و ۹۹۳ فقره پرونده تسهیلاتی قرض‌الحسنه خوداشتغالی به معرفی‌شدگان کمیته امداد امام (ره)، بهزیستی، صندوق نوآوری و شکوفایی و بنیاد برکت، استانداری‌ها و خوداشتغالی زندانیان در مدت مورد اشاره اختصاص داده است.

این بانک همچنین مبلغ ۳۲ هزار و ۶۹۶ میلیارد و ۱۶۸ میلیون ریال را به ۱۹ هزار و ۷۵۵ فقره پرونده به تسهیلات در قالب طرح قانون جهش مسکن «بهسازی و نوسازی مسکن روستایی»، ساخت و خرید مسکن آزادگان، جانبازان و خانواده شهدا و نیز مبلغ ۵ هزار و ۲۱۷ میلیارد و ۲۶۶ میلیون ریال را به تسهیلات حمایتی ودیعه، ساخت یا خرید مسکن در قالب ۱۰۸ فقره پرونده به معرفی شدگان نیروهای مسلح طی مدت مذکور پرداخت کرده است.

در همین راستا بانک سپه ارائه تسهیلات حمایتی خود در قالب کمک هزینه تحصیلی، ایجاد نیروگاه‌های خورشیدی و … را به میزان ۴ هزار و ۳۸۹ میلیارد و ۹۳۲ میلیون ریال طبق قانون به ۷ هزار و ۴۰۸ فقره پرونده واجدین شرایط معرفی‌شده از سوی کمیته امداد امام (ره) و بهزیستی پرداخت کرده است.

این بانک طی مدت مورد اشاره مبلغ ۵۰۷ میلیارد و ۴۳۴ میلیون ریال را به تسهیلات حمایتی حوادث قهری در قالب ۵۵۷ فقره پرونده در استان‌های خوزستان، کهگیلویه و بویراحمد، چهامحال و بختیاری و هرمزگان اختصاص داده است.

بانک سپه همچنین در مدت مورد اشاره مبلغ ۴۲۰ میلیارد و ۱۲۸ میلیون ریال به ۷۵ فقره پرونده به طرح‌های تسهیلاتی در قالب تکمیل پروژه‌های گازرسانی استان هرمزگان و ساخت یا خرید مسکن اعضای هیأت علمی، قضات، نخبگان پرداخت کرده است.

",economy,
642,"
به گزارش خبرگزاری مهر به نقل از روابط عمومی شرکت به‌پرداخت ملت، این شرکت همچنین با کاهش سهم کارتخوان‌های فعال کم‌تراکنش خود به ۸.۳۳ درصد، بهترین عملکرد را در میان شرکت‌های پرداختی در مهرماه گذشته داشته است.

بر اساس جدیدترین گزارش سامانه شاپرک، شرکت به‌پرداخت ملت علاوه بر این توفیقات، از بیشترین تعداد ترمینال تراکنش‌دار به ترمینال فعال با نسبت ۸۸.۱ درصد برخوردار بوده است.

کسب رتبه نخست در همه ابزارهای پرداخت از نظر مبلغ

«به‌پرداخت ملت» همچنین در تداوم روند رشد و توسعه کمی و کیفی خود، موفق به کسب بالاترین رتبه‌ها در جذب مبالغ تراکنش در شبکه پرداخت کشور طی مهرماه امسال شد.

بنا بر گزارش شاپرک، این شرکت در مهرماه سال جاری با تحقق سهم ۲۰.۳۶ درصدی از مبلغ تراکنش‌ها، بیشترین سهم در میان شرکت‌های PSP (پرداخت الکترونیک) کشور را به خود اختصاص داد.

این دستاورد، حاصل رتبه نخست «به‌پرداخت ملت» در انواع کانال‌ها و ابزار پذیرش تراکنش شامل کارتخوان فروشگاهی، ابزارهای اینترنتی و ابزارهای موبایلی بوده است.

این شرکت همچنین در مهرماه موفق شد ۱۸.۶ درصد از مبالغ تراکنش‌های کارتخوان فروشگاهی، ۲۸.۶۵ درصد از مبالغ تراکنش‌های اینترنتی و ۴۴.۷۹ درصد از مبالغ تراکنش‌های موبایلی را در شبکه پرداختی خود پردازش کرده و بالاترین درصدها را در بین ۱۲ شرکت PSP از آن خود کند.

گفتنی است؛ بالاترین سهم مبلغی تراکنش‌های خرید نیز در مهرماه ۱۴۰۲ با پوشش ۲۰.۴۵ درصدی به شرکت به‌پرداخت ملت تعلق داشته است.

",economy,
643,"
به گزارش خبرگزاری مهر، منوچهر منطقی در مصاحبه با سیما اظهار کرد: برای اینکه تنوع محصولات برقی در کشور افزایش یابد و مشتریان حق انتخاب داشته باشند، ابتدا کار را با واردات خودروهای برقی آغاز کردیم اما به موازات آن بنا شد تا واردکننده‌ها به بحث انتقال فناوری هم توجه کنند به طوری که بتوانند با همکاری کشور مبدا، تولید مشترک داشته باشند.

معاون صنایع حمل و نقل وزارت صمت گفت: برنامه واردات خودروهای برقی حداکثر تا پایان سال ۱۴۰۳ ادامه می‌یابد و بعد از آن محصولات برقی داخلی، تجاری سازی و عرضه می‌شوند.

وی ادامه داد: روند برقی سازی خودروها از ۱۰ سال پیش در کشور آغاز شده است و برای همین ما امروز نمونه‌هایی از خودورهای برقی کاملاً داخلی داریم که باید به تولید انبوه برسند.

منطقی با اشاره به رشد تولید خودرو از ابتدای سال جاری گفت: امسال ۲ خودروساز بزرگ داخلی حدود ۱۴ درصد و خودروسازان مونتاژی حدود ۷۰ درصد رشد تولید داشتند، ضمن اینکه واردات هم در حال افزایش است و با ورود خودورهای کارکرده نیز بازار متعادل خواهد شد.

",economy,
644,"
به گزارش خبرگزاری مهر اتاق اصناف ایران در اطلاعیه‌ای خطاب به واحدهای صنفی، اتحادیه‌ها و اتاق‌های اصناف سراسر کشور اعلام کرد که ابلاغ تا وصول «حق عضویت سالیانه واحدهای صنفی» سامانه محور شده است.

بر اساس این اطلاعیه، هیأت رئیسه اتاق اصناف ایران با استناد به مواد ۲۸ و ۳۱ قانون نظام صنفی و با برگزاری جلسات و رایزنی‌های متعدد با وزارت صمت، توانست یکی از مطالبات مهم اتحادیه‌های صنفی در راستای شفاف‌سازی بدهی‌های مالی واحدهای صنفی را به سرانجام رساند و گامی دیگر در جهت گذر از شیوه‌های سنتی با هزینه‌های بالا، به سمت مدرنیته و نوگرایی خدمات تشکل‌های صنفی بر دارد.

لذا با همکاری دبیرخانه هیأت عالی نظارت از این پس، فرایند ابلاغ تا وصول حق عضویت سالیانه واحدهای صنفی سامانه محور خواهد بود و سرویس مذکور در سامانه نوین اصناف، وارد فاز اجرایی شده است.

همچنین به اطلاع می‌رساند: «عدم بدهی حق عضویت سالیانه واحدهای صنفی» از پارامترهای مورد توجه در استعلامات و اعتبارسنجی سایر دستگاه‌ها خواهد بود.

مطابق با ابلاغیه اتاق اصناف ایران – مبتنی بر مصوبات کمیسیون نظارت- اتحادیه‌ها لازم است اقدام به ثبت حق عضویت سالیانه رسته‌های تحت پوشش (از سال ۱۳۹۰ به بعد) کنند.

لازم به ذکر است، کمیسیون‌های نظارت نیز اقدام به مشاهده، تطبیق مبالغ با مصوبات و تأیید / ویرایش حق عضویت سالیانه خواهند کرد.

پس از تأیید حق عضویت، کاربر اتحادیه لازم است بدهی سنواتی که فرد صنفی پرداخت نکرده است را با انتخاب گزینه «سال‌ها» ثبت کند. پس از آن، تمامی فرایندهای ابلاغ و وصول به صورت سیستمی انجام خواهد شد.

اتاق اصناف ایران، ضمن تأیید قانون مداری اکثریت قریب به اتفاق واحدهای صنفی، این اقدام را گامی در جهت تسهیل فرایندهای اجرایی و نوین سازی ساختار تشکل‌های صنفی می‌داند.

",economy,
645,"
به گزارش خبرگزاری مهر به نقل از خانه ملت عباس علی‌آبادی در رابطه با آخرین وضعیت واردات خودروهای کارکرده، اظهار کرد: آئین‌نامه واردات خودروهای کارکرده تهیه و برای دولت ارسال شد و کلیات آن نیز تصویب شده است؛ تنها بندی در این آئین‌نامه قید شده که بر اساس آن بایستی کمیته‌ای منشأ ارز را شناسایی کند.

وزیر صنعت، معدن و تجارت افزود: در این رابطه با اعضای کمیسیون صنایع و معادن مجلس، جلسه‌ای داشته‌ایم و مقرر شد با همکاری یکدیگر در این کمیته شرکت کرده و تلاش کنیم تا نگرانی بانک مرکزی که بی‌دلیل هم نیست، رفع شود؛ به اعتقاد بانک مرکزی، ممکن است که به دلیل منافعی که این موضوع برای واردکنندگان خواهد داشت، به بازار ارز هجمه وارد شود و نرخ ارز ترقی کند و این ترقی بر تمام کالاها اثرگذار باشد. این نگرانی حتماً بایستی موردتوجه قرار گیرد؛ بنابراین مقرر شده تا جلسه‌ای در این زمینه با حضور نمایندگان بانک مرکزی، کمیسیون صنایع و معادن مجلس داشته باشیم و راهکاری برای آن تعریف کنیم.

تعرفه ۷۵ درصدی برای واردات خودرو

علی‌آبادی اعلام کرد: تعرفه واردات خودروهای برقی، حداقل مقدار ممکن یعنی حدود چهار درصد تصویب شد، البته برای خودروهای هیبرید پلاگین نیز همین حدود تعرفه تعریف شده است؛ اما پیشنهاد ما این است که برای خودروهای هیبرید تا ۱۵ درصد این تعرفه افزایش پیدا کند.

وزیر صمت اضافه کرد: این در حالیست که برای خودروهای دیگر تعرفه‌ها تا ۷۵ درصد هم تعیین شده است؛ جدول این موضوع آماده و در کمیسیون ماده (۱) مصوب شده، بنابراین باید در صحن دولت بررسی و تصویب شود.

وی ادامه داد: برای واردات حداقل ۱۰۰ هزار دستگاه خودروی برقی تا پایان سال جاری تأمین ارز محقق شده است. بانک مرکزی نیز با تأمین ارز خودروهای برقی موافقت کرده و مشکل ارزی در این زمینه وجود ندارد.

علی‌آبادی تصریح کرد: برای خودروهای برقی و نو تاکنون مشکل ارزی نداشته‌ایم و فکر هم نمی‌کنیم تا پایان سال هم مشکلی داشته باشیم.

نظر وزیر صمت در مورد قیمت خودروهای وارداتی

وزیر صنعت، معدن و تجارت خاطرنشان کرد: تا پایان آذر ماه تکلیف همه متقاضیان مرحله اول ثبت‌نام خودروهای وارداتی (ثبت‌نامی‌های اسفند ماه ۱۴۰۱ که طی مدت اخیر به نوبت برای انتخاب خودروی خود اقدام می‌کنند)، روشن و نحوه دریافت خودروهایشان مشخص می‌شود؛ ضمن اینکه روند واردات خودروهای نو بر اساس برنامه پیش می‌رود و تداوم خواهد داشت.

وی در رابطه با قیمت بالای خودروهای وارداتی علیرغم وعده واردات خودروهای اقتصادی، تصریح کرد: یک خودروی مورد قبول به لحاظ کیفیت و دارای استاندارد، در دنیا از ۵۰۰۰ دلار تا حدود ۶۰ هزار دلار قیمت دارد؛ ما برای واردت خودروها سقف ۲۰ هزار دلاری در نظر گرفتیم و سعی شده که خودروهای بالاتر از این عدد وارد نشود؛ به نظر بنده این سقف ۲۰ هزار دلاری حد قابل قبول برای متوسط مردم است که حدوداً یک میلیارد تومان با نرخ فعلی، ارزش‌گذاری می‌شود.

علی‌آبادی تاکید کرد: البته برای خودروهای برقی، مقیاس‌های پایین‌تر که همانطور که اشاره شد، تعرفه حداقلی دارند، برای سطوح پایین‌تر درآمدی در نظر گرفته شده که مشتریان با رقم‌های پایین‌تر می‌توانند خودروی مورد نظر خود را خریداری کنند.

",economy,
646,"
به گزارش خبرنگار مهر، ناصر اسکندری، معاون راهبری تولید برق حرارتی گفت: صنعت برق لایه‌های مختلفی دارد که به تولید وابسته است و همکاران برای تأمین انرژی شبانه روز در تلاش هستند به طوری که در سال ۱۴۰۲ در دوران پیک ۹۹ درصد نیروگاه‌ها آمادگی ارائه خدمات را داشتند در حالی که میانگین جهانی ۹۵ درصد است.

وی ادامه داد: از سال ۹۵ تا کنون ۸۹۵ قطعه نیروگاهی توسط متخصصان و دانشگاهیان داخلی سازی شدند. به گفته این مقام مسئول در کشور ۶۲۲ واحد نیروگاهی وجود دارد که در ۱۳۴ نیروگاه قرار دارند.

اسکندری خاطر نشان کرد: ۹۹ درصد از نیروگاه‌ها در حال فعالیت بوده و بیش از ۹۳ درصد از سوخت گاز، ۴ درصد گازوئیل و ۳ درصد سوخت مازوت بودند که سوخت مازوت تنها در نیروگاه‌های بخار مورد استفاده قرار گرفت.

وی افزود: نیروگاه بعثت در داخل شهر تهران قرار دارد، بنابراین جایگزینی آن باید به سرعت انجام شود.

معاون راهبری تولید برق حرارتی با تاکید براینکه دو راهبرد درباره نیروگاه‌های فرسوده دنبال می‌شود تصریح کرد: اکنون نیروگاهی داریم که بالای ۶۴ سال عمر دارد، اما در طول سال‌ها نسبت به تعویض قطعات آن اقدام شده و بازدهی افزایش یافته است.

وی، سیاست اصلی را بهره برداری از نیروگاه‌های با بازدهی بالا برشمرد و خاطرنشان کرد: اکنون ۲۰ نیروگاه کشور فرسوده اند و در نوبت نوسازی قرار دارند.

اسکندری افزود: انجام ۱۱۰ هزار مگاوات تعمیرات نیروگاهی در سال جاری برای گذر از تابستان سال آینده در نظر گرفته شده که تاکنون بیش از ۴۰ هزار مگاوات برنامه تعمیراتی شروع شده و در حال اجرا است.

معاون راهبری تولید برق حرارتی، با اشاره به وجود نیروگاه‌های بخاری، گازی و سیکل ترکیبی در کشور، خاطر نشان‌کرد: تلاش بر تبدیل نیروگاه‌های گازی به سیکل ترکیبی است تا بازده نیروگاه‌ها بیشتر شود.

به گفته این مقام مسئول متوسط بازده نیروگاه‌های کشور، ۳۹.۲۶ درصد که این میزان بازدهی مطلوب است.

اسکندری، افزایش ظرفیت نیروگاه‌ها را یکی از اقدام‌های مورد تاکید دانست و افزود: تا کنون بیش از پنج‌هزار و ۷۰۰ مگاوات ظرفیت جدید نیروگاهی اضافه شده است.

معاون راهبری تولید برق حرارتی ادامه‌داد: بیش از ۲ هزار مگاوات هم رفع محدودیت انجام شده است و با این اوصاف، در مجموع از ابتدای دولت سیزدهم هفت‌هزار و ۷۰۰ مگاوات به ظرفیت تولید برق کشور اضافه شده است.

وی سیاست اصلی را استفاده از گاز در نیروگاه‌ها برشمرد و افزود: با این حال ذخیره سازی سوخت مایع نیز انجام شده است.

این مقام مسئول در خاتمه اضافه کرد: ۱۱ نیروگاه به خطوط لوله سوخت مایع متصل شده اند و به زودی مورد استفاده قرار می‌گیرند.

",economy,
647,"
به گزارش خبرنگار مهر، احسان خاندوزی در بخش خبری سیما اظهار کرد: در تبصره ۵ ماده ۴ قانون جهش مسکن در مورد بخش تسهیلات بانکی که باید بانک‌ها برای حوزه مسکن بپردازند، یک ضمانت اجرایی در نظر گرفته شده بر این مبنا که اگر نسبت به سهمیه‌ای که بانک مرکزی معرفی می‌کند، بانک‌ها تسهیلات لازم ۲۰ درصدی را نپردازند به جریمه‌ای معادل همان یک پنجم عدد تعهد شده از سمت سازمان امور مالیاتی باید جریمه شوند و مبلغ این جریمه هم وارد صندوق ملی مسکن خواهد شد تا مجدد در حوزه ساخت و عرضه و تولید مسکن به کار گرفته شود.

وزیر امور اقتصادی و دارایی افزود: برای سال اول این قانون -از مهر ۱۴۰۰ تا شهریور ۱۴۰۱- سازمان امور مالیاتی رسیدگی‌های لازم را انجام داد که حدود ۵۹ هزار میلیارد تومان رأی اولیه برای محکومیت بانک‌های متخلف در نظر گرفته شد که از این رقم حدود ۲۶ هزار میلیارد تومان در مرحله تجدیدنظر قطعی شد. امیدوایم ظرف روزهای آینده به محض این که هیئت هم عرض ابلاغ و مطالبه نهایی و قطعی را صادر کند، بانک‌ها این جریمه را بپردازند.

خاندوزی توضیح داد: در واقع بر اساس گزارش تهیه شده از عملکرد ۲۵ بانک تا ۱۵ آبان ماه سال جاری بر مبنای رأی تجدید نظر دادرسی انجام شده، ۲۶ هزار و ۲۶۳ میلیارد تومان جریمه برای بانک‌های متخلف نهایی شده است.

وی ادامه داد: حتی برای عدم پرداخت این جریمه قانونی هم ابزارهای اجرایی کافی در اختیار دولت و سازمان امور مالیاتی است که به محض این که مدتی از استنکاف آن‌ها بگذرد می‌تواند از طریق روش‌های اجراییات که در اختیار دولت است آن را از حساب بانک‌ها برداشت کند.

خاندوزی تصریح کرد: قانون تمام بانک‌های کشور غیر از تعدادی از بانک‌های تخصصی را مکلف کرده که تسهیلات مسکن را بپردازند. در مورد تمام شبکه بانکی که تخلف داشتند، رأی تجدید نظر صادر شده غیر از بانک‌های ملی، مسکن، خاورمیانه، آینده، ملت، تجارت، رفاه و اقتصاد نوین که به رأی بدوی اعتراض کردند، بنابراین رأی در مرحله تجدیدنظر است و ظرف روزهای آینده در خصوص این بانک‌ها هم حکم قطعی صادر خواهد شد. بنابراین تمام بانک‌های متخلف در روزهای آینده باید جریمه‌ای که در قانون در نظر گرفته شده برای تسهیلات مسکن را بپردازند.

",economy,
648,"
به گزارش خبرنگار مهر، بر اساس سیاست گذاری‌های انجام شده قرار است امنیت غذایی در ایران به حدود ۹۵ درصد برسد؛ اما چالش‌هایی مانند خشکسالی، فرسایش خاک و… سبب شده تا مسیر دستیابی به این امر مهم به سهولت انجام نشود.

لبنیات و بازار فرآورده‌های لبنی بخشی از بازار کالاهای اساسی بوده که کارخانجات داخلی کل نیاز بازار را پوشش می‌دهند. نیاز سرانه انواع شیر در انواع بسته بندی در ایران حدود ۲ میلیون و ۲۵۰ هزار تن است که تولید و به بازار عرضه می‌شود. در این راستا هر چه بازار کشش داشته باشد کارخانجات لبنی انواع شیر اعم از UHD (ماندگاری بالا بدون نیاز به یخچال)، ESL و پاستوریزه تولید و عرضه می‌کنند. در دو سال اخیر تقریباً ۲۵ درصد شیرها تحویل بازار برگشت می‌شود. در ادامه این مازاد تولید در کارخانجات تبدیل به انواع صنایع لبنی از جمله شیر خشک می‌شود.

سال گذشته با افزایش ۵۰ درصدی قیمت شیر خام از هر کیلو ۶ به ۱۲ هزار تومان ۸۰ درصد قیمت صنایع لبنی افزایش یافت و این امر سبب شد تا ۱۶.۳ درصد از آمار تقاضا کشور ریزش کند. امسال نیز با افزایش ۲۵ درصدی قیمت شیر از ۱۲ به ۱۵ هزار تومان آمار تقاضا با کاهش بیشتر همراه شده است.

آمار تولید جهانی

بنا بر گزارش واحد پژوهش انجمن صنایع فرآورده‌های لبنی ایران، طبق آمار منتشرشده سازمان جهانی خواروبار و کشاورزی ملل متحد (فائو) پیش بینی می‌شود تولید جهانی شیر در سال ۲۰۲۳ میلادی تقریباً به ۹۵۰ میلیون تن برسد که ۲.۸ درصد نسبت به میانگین تولید در سال‌های ۲۰۲۰ و۲۰۲۱ و ۱.۳ درصد نسبت به تولید در سال ۲۰۲۲ افزایش یافته است. این رشد تولید ناشی از افزایش تولید در آسیا به ویژه هند (۲.۵ درصد افزایش تولید نسبت به سال قبل) و چین (۶.۵ درصد افزایش تولید نسبت به سال قبل) است. بخش عمده‌ای از افزایش مورد انتظار در تولید جهانی شیر در سال ۲۰۲۳ ناشی از بهبود عملکرد و افزایش مداوم تعداد گاوهای شیری، به ویژه در اروپا و آمریکای شمالی است؛ به عنوان مثال بلاروس ۴.۸ درصد افزایش تولید شیر در سال جاری را نسبت به سال قبل به ثبت رسانده است.



همچنین پیش‌بینی می‌شود در آمریکای جنوبی که به دلیل افزایش تعداد گله‌های لبنی، عملکرد بالاتر و هزینه‌های کمتر نهاده، تولید به‌ویژه در برزیل کمی افزایش یابد. در اقیانوسیه، با وجود افزایش هزینه‌های نهاده و کاهش قیمت لبنیات که سبب کاهش حاشیه سود عملیاتی است پیش بینی می‌شود که تولید به دلیل آب و هوای مساعد نسبتاً افزایش یابد. در مقابل، پیش‌بینی می‌شود که تولید شیر در آفریقا به دلیل دسترسی محدود خوراک و علوفه، شرایط بد مراتع و مشکلات موجود در دامداری‌ها روند کاهشی داشته باشد.

سهم آسیا در بازار جهانی

سال ۲۰۲۳ قاره آسیا با ۴۳۱ میلیون تن تولید شیر ۴۵.۴ درصد از سهم تولید جهانی شیر را به خود اختصاص داده است و پس از آن قاره اروپا و آمریکا در جایگاه دوم و سوم به ترتیب با ۲۳۴ و ۱۱۳ میلیون تن تولید شیر به ترتیب ۲۴.۷ درصد و۱۱.۹ درصد از سهم تولید جهانی شیر را به خود اختصاص داده‌اند و قاره اقیانوسیه با ۲۹.۶ میلیون تن تولید شیر فقط ۳.۱ درصد از تولید جهانی را به خود اختصاص داده است.

تجارت جهانی لبنیات در سال ۲۰۲۳

پیش بینی می‌شود تجارت جهانی محصولات لبنی سال ۲۰۲۳ به ۸۴ میلیون تن (معادل شیر) برسد که ۱.۰ درصد نسبت به سال ۲۰۲۲ کاهش داشته است. این کاهش در تجارت جهانی لبنیات عمدتاً به دلیل کاهش پیش‌بینی‌شده واردات از سوی آسیا، به ویژه چین، به دلیل افزایش تولید داخلی و افزایش ذخایر محصولات لبنی وارداتی است. کاهش واردات از سوی چندین واردکننده پیشرو لبنیات دیگر از جمله فیلیپین، اندونزی و مالزی احتمالاً به دلیل رشد کمتر از حد انتظار در فروش محصولات لبنی و کاهش ارزش پول است.

با این حال واردات بیشتر محصولات لبنی برای چندین کشور به ویژه برزیل، مکزیک، الجزایر و عربستان سعودی پیش‌بینی می‌شود که ناشی از قیمت‌های رقابتی بین‌المللی لبنیات توسط شرکای تجاری آنها، عرضه ناکافی داخلی و فروش بیشتر محصولات لبنی است. در همین حال، کاهش احتمالی تقاضای واردات جهانی همراه با قیمت‌های رقابتی پایین‌تر، می‌تواند چشم‌اندازی نزولی برای صادرات را از چندین صادرکننده مانند آمریکا، استرالیا و آرژانتین نشان دهد.

‌



قاره آسیا با ۴۷.۷ میلیون تن و ۵۶ درصد از سهم واردات جهانی اولین واردکننده لبنیات و پس از آن اروپا با ۱۱.۸ میلیون تن ۱۳.۹ درصد از حجم واردات را به خود اختصاص داده است. در آسیا ۱۸.۶ درصد از حجم واردات (۱۵.۸ میلیون تن) مربوط به کشور چین است.

قاره اروپا با ۳۳.۸ میلیون تن و ۴۰.۳ درصد از سهم صادرات جهانی اولین صادرکننده لبنیات و پس از آن اقیانوسیه با ۲۲.۳ میلیون تن ۲۶.۶ درصد از حجم صادرات را به خود اختصاص داده است.

قاره آسیا با ۸.۵ میلیون تن صادرات، ۱۰.۲ درصد از سهم صادرات جهانی لبنیات را به خود اختصاص داده است، ایران با ۱.۸ میلیون تن صادرات لبنی (بر اساس میزان مصرف شیر معادل) اولین صادرکننده لبنیات در آسیا است که بالاتر از کشورهایی نظیر ترکیه قرار دارد و ۲.۲ درصد از سهم صادرات لبنیات جهان در سال ۲۰۲۳ را به خود اختصاص داده است. به این ترتیب بر اساس پیش بینی فائو و آمار منتشر شده از سوی این سازمان جهانی، ایران با ۱۶.۵ درصد افزایش صادرات نسبت به ۲۰۲۲ و ۶۵.۴ درصد نسبت به ۲۰۲۱ به اولین صادرکننده لبنیات در آسیا تبدیل خواهد شد. ‌

",economy,
649,"
به گزارش خبرگزاری مهر، سید میعاد صالحی در گفت‌وگوی تلویزیونی با اشاره به عملکرد راه‌آهن جمهوری اسلامی ایران، گفت: پس‌از همه‌گیری کرونا که کشور در شرایط خاصی قرار گرفته بود، در نیمه دوم سال ۱۴۰۰ بخشی از فشار این موضوع کاسته شد و در همان زمان دولت سیزدهم مستقر شد. چیزی که از دولت دوازدهم به دولت سیزدهم منتقل شد، انباشت عدم انجام تعمیرات در حوزه لوکوموتیو و حوزه بازسازی و بهسازی خطوط بود. همچنین بیش از ۲ هزار میلیارد تومان بدهی در حوزه لوکوموتیو از گذشته به جا مانده بود.

مدیرعامل راه‌آهن جمهوری اسلامی ایران تاکید کرد: انتظار بخش خصوصی است که قیمت این قطارها معقول‌تر شود، دولت هم تلاش دارد قیمت‌ها بالا نرود، راه‌آهن تلاش می‌کند رفاه بیشتری برای مردم داشته باشد و طبیعی است که راه‌آهن بابت این موضوع زیان تحمل می‌کند.

وی با بیان این‌که ""بابت قطارهای حومه‌ای سالانه چند ده میلیارد تومان به شرکت رجا پرداخت می‌کنیم""، افزود: نرخ بلیت قطار تهران پیشوا و ورامین کمتر از ۵ هزار تومان است، یا قطار گرمسار حدود ۱۰ هزار تومان، باید به بخش خصوصی کمک کنیم تا آن‌ها بتوانند کارشان را انجام بدهند و اقتصادشان تا حدی بچرخد و کمتر زیان کنند.

مدیرعامل راه‌آهن درباره خط‌آهن شلمچه بصره یادآور شد: تاکنون ۱۶۰۰ مین در این پروژه کشف یا خنثی شده است و توانسته‌ایم حدود ۱.۵ کیلومتر ریل احداث کنیم. بعد از عملیات مین‌روبی باید روسازی و ریل‌گذاری انجام شود تا بتوانیم وارد خاک عراق شویم.

صالحی با اشاره به کلنگ‌زنی این پروژه با حضور معاون اول ریاست‌جمهوری و نخست وزیر عراق اضافه کرد: سه قسمت در این پروژه داریم حدود ۱۶ کیلومتر مسیر ابتدایی است که باید مین‌روبی شود که طرف ایرانی دارد انجام می‌دهد، یک مسیر ۱۶ کیلومتری دیگر باقی می‌ماند که تا اروندرود در میان بصره آن‌جا جزیره سندباد است. ما باید از روی این رود یک پلی را بسازیم که مشخصات ویژه‌ای این پل دارد. بعد از آن‌جا با توجه به نقشه جدیدی که راه‌آهن عراق به ما تحویل داده است با طی یک مسافت کوتاهی وارد ایستگاه جدید در حوالی بصره خواهد و از آن‌جا هم به کربلا متصل خواهد شد.

صالحی با بیان اینکه ناوگان ریلی کشور در طی دولت قبلی نوسازی نشده بود گفت: متوسط عمر لوکوموتیو مسافری ۱۰ سال است، لوکوموتیوهای باری ما متوسط عمر ۳۵ سال دارند. در خصوص واگن‌های مسافری متوسط عمر حدود ۳۰ سال است و واگن‌های باری ما با توجه به نوسازی خوبی که در دوسال اخیر انجام گرفته به حدود ۲۵ سال رسیده است.

",economy,
650,"
به گزارش خبرگزاری مهر، بر اساس اعلام شورای رقابت قیمت ۴ خودروی مونتاژی با تأیید وزارت صنعت معدن و تجارت به عنوان خودروی جدید در جلسه ۶۱۹ شورای رقابت به رأی گذاشته شد و مورد تصویب قرار گرفت.

قیمت فروش محاسباتی درب کارخانه چهار خودروی مونتاژی به شرح ذیل است:







",economy,
651,"
به گزارش همشهری آنلاین، علیرضا عسگریان در یک برنامه تلویزیونی درباره جزییات این طرح گفت: یکی از طرح های راهبردی دولت بحث امنیت غذایی و کالابرگ است که از ابتدای امسال شروع شده است، این طرح نیز برای افزایش امنیت غذایی کودکان است و تعداد خانوار هایی که مشمول این طرح می شوند ۱۲۰ هزار خانوار است

وی افزود: خانوارها توسط وزارت بهداشت شناسایی شدند، سه شاخص برای این طرح درنظر گرفته شده و پس از تعیین بین دهک‌ها تقسیم بندی می شود و در نهایت یارانه جدید به خانوارها تعلق می یابد.

عسگریان با اشاره به جزییات این یارانه، گفت: برای دهک یکم تا پنجم «یک میلیون تومان» به ازای هر نفر و در دهک ششم و هفتم ۶۰۰ هزار تومان به ازای هر نفر تعلق می یابد.

وی با بیان اینکه در یک خانواری که نیاز است برای دو فرزند امنیت غذایی اتفاق بیفتد، دو میلیون تومان برای آن خانواده درنظر گرفته می شود اضافه کرد: این طرح پیوسته است و برای کودکان شش سال هستند و کودکانی که شش سال را تمام می کنند از پوشش این طرح خارج می‌شوند.

معاون وزیر رفاه تاکید کرد که این طرح ارتباطی با طرح کالابرگ ندارد و آن طرح محفوظ است و لازم است خانواده ها توجه ویژه ای به این طرح داشته باشند.

وی با بیان اینکه دولت یک طرح مفصل راهبردی در حوزه امنیت غذایی تعریف کرده است که مهم ترین برش آن طرح کالابرگ بود افزود: اکنون نیز نوزادان و کودکان بی ۶ ماه تا شش سال را تحت پوشش قرار می‌دهد و پیوستگی دارد.

به گفته عسگریان از روز یکشنبه هفته آتی این طرح آغاز می شود، اکنون به خانوارها پیامک ارسال شده و لازم است توجه ویژه ای به آن شود، اگر خانواده ای کودکی دارد و نیازمند تغذیه ویژه ای است یک میلیون تومان در صورتی که در دهک یک تا ۳ باشد دریافت می کند.

وی با بیان اینکه قبلا در مورد کالابرگ گفته می شد که تنها ۱۱ قلم کالا را دربرمیگیرد اما به ۱۶ قلم افزایش یافته چراکه خانواده ها باید پروتیین، ویتامین و میزان انرژی مورد نیاز را دریافت کنند و برای اینکه این اتفاق بیفتد سبزیجات و میوه جات هم اضافه شده است.

وی با بیان اینکه ۱۱ قلم شامل لبنیات، شیر، ماست، پنیر، تخم مرغ، پروتئین ها شامل گوشت مرغ و گوشت قرمز، حبوبات ، روغن شکر، قند و برنج را دربرمیگرفت که اکنون به این لیست میوه جات اضافه شده است.

معاون وزیر رفاه با اشاره به نحوه خرید این اقلام کالا گفت: ۱۱ قلم اعلانی دارای بارکد هستند و قلم هایی که جدیدا اضافه شده نیز بارکد منحصر به فرد نیز خوردند و اگر به فروشگاه های واجد شرایط و زنجیره‌ای مراجعه کنید به دلیل اینکه بارکد خاص دارند به راحتی می توان آن ها را خرید کرد.

وی با اشاره به لیست فروشگاه ها گفت: این خانوارها برنامه کاربردی شما را نصب کنند، لیست اقلام و فروشگاه های واجد الشرایط در آنجا درج شده است.

وی با بیان اینکه ابلاغ به صورت پیامکی است و خانوارها از این طریق می توانند مطلع شوند که واجد اشرایط هستند و اگر برنامه کاربردی می توانند مشاهده کنند که واحد الشرایط هستند و یا خیر، گفت: این برنامه ادامه خواهد داشت و به صورت مفصل از آن صحبت می کنیم، اگر خانواری از این یک میلیون تومان استفاده نکند تنها یک ماه ذخیره می شود. در ماه دوم یک میلیون اضافه می شود اما اگر استفاده نشود قطع خواهد شد، میزان تاثیرگذاری این طرح توسط وزارت بهداشت بررسی می شود و اگر روی کودک اثر نداشته باشد به خانواده ها اطلاع می دهیم و قطع می شود.



انتهای پیام

",economy,
652,"


به گزارش همشهری، در بهار ۱۳۸۴سیاست‌های کلی اصل ۴۴ قانون اساسی برای نخستین بار به سران قوای سه‌گانه و رئیس مجمع تشخیص مصلحت نظام ابلاغ شد. این ابلاغیه، نظام اقتصادی ایران را به ۳ بخش دولتی، تعاونی و خصوصی تقسیم و حدود هر بخش را مشخص کرد.

یکی از مهم‌ترین مواد این ابلاغیه، گسترش مالکیت در سطح عموم مردم برای تأمین عدالت اجتماعی بود. این ابلاغیه اهداف دیگری از جمله شتاب بخشیدن به رشد اقتصادی، افزایش رقابت‌پذیری، افزایش سهم بخش‌های خصوصی و تعاونی، کاستن از بار مالی دولت و افزایش اشتغال را نیز دنبال می‌کرد، اما مهم‌ترین بخش آن خصوصی‌سازی‌ بود.

طبق این ابلاغیه، قوای سه‌گانه و همه نهادها و سازمان‌ها مسئول اجرای این سیاست‌ها هستند و وزارت اقتصاد و سازمان خصوصی‌سازی‌ در رأس آنها قرار دارند. اکنون اما آنطور که آمارها نشان می‌دهد با گذشت ۱۸سال از زمان ابلاغ این سیاست‌ها سازمان‌ها و نهادهای مسئول هنوز نتوانسته‌اند این سیاست‌ها را به درستی اجرا کنند. ضمن اینکه تازه‌ترین آمار نشان می‌دهد میزان خصوصی‌سازی‌ در سال ‌جاری به پایین‌ترین حد خود رسیده است.

 کاهش شدید خصوصی‌سازی‌

آمارها نشان می‌دهد، حجم واگذاری‌ها در سال‌ جاری به پایین‌ترین حد خود در یک دهه گذشته رسیده است. طبق این اطلاعات، سازمان خصوصی‌سازی‌ از ابتدای دهه ۸۰ تاکنون ۶۳۹هزار و ۵۷۱میلیارد تومان از سهام شرکت‌های دولتی را به روش‌های مختلف به بخش خصوصی و شرکت‌های شبه‌دولتی واگذار کرده که از این میزان فقط ۰.۱درصد به ۷‌ماه سال ‌جاری مربوط بوده است.

سازمان خصوصی‌سازی‌ از ابتدای سال تاکنون فقط ۳۵۳میلیارد تومان از سهام شرکت‌ها را به بخش خصوصی واگذار کرده و فاصله زیادی نیز با تحقق ارقام مرتبط با بودجه دارد.

طبق قانون بودجه ۱۴۰۲سازمان خصوصی‌سازی‌ موظف به واگذاری ۲۰۵هزار میلیارد تومان از اموال دولت است که با توجه به ارقام محقق شده به‌نظر نمی‌رشد در طول ماه‌های باقیمانده ارقام بودجه محقق شود.

نگاهی به آمارهای خصوصی‌سازی‌ در سال گذشته نیز نشان می‌دهد علت رشد واگذاری‌ها در سال ۱۴۰۱صرفا واگذاری بلوک ۱۲درصدی سهام هلدینگ پتروشیمی خلیج‌فارس به ارزش ۱۰۸هزار و ۷۰۰میلیارد تومان بوده است.

تکالیف جدید در برنامه هفتم

طبق گفته‌های بسیاری از مقام‌های مسئول، بخش بزرگی از اقتصاد ایران همچنان در اختیار دولت است و این موضوع بار مالی سنگینی بر دوش دولت بر جای گذاشته است. به‌ نظر نمی‌رسد دولت نیز از این موضوع راضی باشد چرا که هزینه این شرکت‌ها یکی از دلایل کسری بودجه دولت است که در نهایت نیز منجر به خلق تورم شده است.

همین موضوع موجب شده دولت در برنامه هفتم توسعه همه وزارتخانه‌ها، مؤسسات دولتی، مؤسسات و نهادهای عمومی غیردولتی و تمام صندوق‌های بازنشستگی را مکلف به واگذاری سهام شرکت‌های زیر مجموعه‌شان حداکثر تا پایان سال دوم اجرای این برنامه کند.

هفته گذشته نیز مجلس این بند را در لایحه برنامه هفتم تصویب و جرائم مالیاتی سنگینی برای متخلفان درنظر گرفت. باید دید آیا این جرائم می‌تواند روند خصوصی‌سازی‌ را در ایران سرعت بدهد.




ارزش کل واگذاری‌ها ازابتدای دهه ۸۰تاکنون- ارقام به میلیارد ریال






 
سال 
 
ارزش واگذاری 


 
۱۳۸۰ 
 
۲۰۱ 


 
۱۳۸۱ 
 
۳۲۰۸ 


 
۱۳۸۲ 
 
۱۲۲۹۷ 


 
۱۳۸۳ 
 
۷۱۷۷ 


 
۱۳۸۴ 
 
۸۲۶ 


 
۱۳۸۵ 
 
۳۴۰۸۴ 


 
۱۳۸۶ 
 
۱۴۱۱۴۹ 


 
۱۳۸۷ 
 
۷۸۱۶۶ 


 
۱۳۸۸ 
 
۲۵۵۹۶۵ 


 
۱۳۸۹ 
 
۶۰۲۷۵ 


 
۱۳۹۰ 
 
۱۲۸۳۲۲ 


 
۱۳۹۱ 
 
۱۳۰۱۱۷ 


 
۱۳۹۲ 
 
۴۳۵۰۷۱ 


 
۱۳۹۳ 
 
۲۶۲۴۷ 


 
۱۳۹۴ 
 
۲۷۳۰۴ 


 
۱۳۹۵ 
 
۴۸۹۳۴ 


 
۱۳۹۶ 
 
۱۰۷۴۰ 


 
۱۳۹۷ 
 
۳۷۳۰ 


 
۱۳۹۸ 
 
۳۲۲۲۰ 


 
۱۳۹۹ 
 
۱۲۲۵۳۳۹ 


 
۱۴۰۰ 
 
۸۲۳۸۸۷ 


 
۱۴۰۱ 
 
۲۹۰۶۸۲۱ 


 
۱۴۰۲ 
 
۳۵۲۸ 











",economy,
653,"
به گزارش همشهری، تازه‌ترین آمار سازمان جهانی خواربار و کشاورزی ملل متحد (فائو) نشان می‌دهد میزان تولید محصولات لبنی برمبنای تولید شیر در ایران درسال‌جاری میلادی به ۷میلیون‌و۹۰۰هزار تن خواهد رسید که این میزان نسبت به سال قبل نزدیک به یک درصد رشد نشان می‌دهد.

 با این حال ارزش کل محصولات صادراتی ایران طبق برآوردهای فائو به یک‌میلیون‌و۸۵۲هزار تن خواهد رسید که این بالاترین میزان صادرات در کل آسیاست و نشان می‌دهد میزان صادرات محصولات لبنی ایران نسبت به سال گذشته میلادی ۱۶.۵درصد و نسبت به سال۲۰۲۱ بالغ بر ۶۵.۴درصد افزایش داشته است. ایران همچنین پنجمین تولیدکننده بزرگ محصولات لبنی در آسیاست. پیش‌بینی می‌شود تجارت جهانی محصولات لبنی سال۲۰۲۳ به ۸۴میلیون تن برسد که یک درصد نسبت به سال۲۰۲۲ کاهش داشته است.

قاره اروپا با در اختیار داشتن ۴۰درصد صادرات جهانی بزرگ‌ترین صادرکننده محصولات لبنی در جهان است و بعد از آن قاره اقیانوسیه با ۲۶.۶درصد از سهم جهانی در رتبه دوم قرار دارد.

 قاره آسیا با ۸.۵میلیون تن صادرات، ۱۰.۲درصد از سهم صادرات جهانی لبنیات را به‌خود اختصاص داده است. با وجود این میزان صادرات قاره آسیا همچنین با ۴۷.۷میلیون تن بزرگ‌ترین واردکننده لبنیات در جهان است که ۵۶درصد از سهم واردات جهانی را به‌خود اختصاص داده است.



رتبه کشورهای آسیا از نظر میزان تولید و صادرات محصولات لبنی براساس آمار فائو- ارقام به هزار تن






 
کشور 
 
تولید 
 
صادرات 


 
ایران 
 
۷۹۰۰ 
 
۱۸۵۲ 


 
عربستان 
 
۲۹۲۵ 
 
۱۳۸۴ 


 
ترکیه 
 
۲۱۹۹۰ 
 
۴۹۹ 


 
سنگاپور 
 
۰ 
 
۴۰۵ 


 
مالزی 
 
۴۷ 
 
۳۸۸ 


 
تایلند 
 
۱۲۲۰ 
 
۳۰۴ 


 
هند 
 
۲۳۱۷۴۰ 
 
۲۵۸ 


 
چین 
 
۴۳۴۵۵ 
 
۱۴۸ 


 
ژاپن 
 
۷۳۱۵ 
 
۱۰۵ 


 
اندونزی 
 
۱۶۱۱ 
 
۵۴ 


 
کره‌جنوبی 
 
۱۹۴۰ 
 
۴۴ 


 
فیلیپین 
 
۲۷ 
 
۲۸ 


 
پاکستان 
 
۶۴۹۷۰ 
 
۱۰ 









",economy,
654,"
به گزارش همشهری آنلاین، بر اساس اطلاعیه شماره ۵ سامانه خودروهای وارداتی به نشانی saleauto.ir دور جدید فروش خودروهای وارداتی از روز شنبه ۲۷ آبان آغاز می‌شود.



بر اساس این اطلاعیه متقاضیان سامانه یکپارچه عرضه خودروهای وارداتی که در مرحله اول ثبت‌نام کرده‌اند و اولویت آن‌ها مشخص شده، می‌توانند صرفا جهت انتخاب خودروهای به شرح جدول زیر از روز شنبه مورخ ۱۴۰۲/۰۸/۲۷ تا ساعت ۲۳:۵۹ روز دوشنبه ۱۴۰۲/۰۸/۲۹ در سامانه اقدام کنند.

در این مرحله متقاضیان می‌توانند سه اولویت از سبد محصولات اعلامی زیر را انتخاب کنند. لازم به ذکر است، هیچ گونه ثبت نام جدیدی در این مرحله انجام نمی‌شود و انتخاب خودرو در سامانه صرفا برای ثبت‌نام‌کنندگان قبلی است.

الف- خودروهای دارای قیمت قطعی در مبادی ورودی:

جدول شماره ۱: قیمت فروش محاسباتی قطعی خودروهای وارداتی در مبادی ورودی واحد:دستگاه / ریال




ردیف
نام شرکت
نشان تجاری
مدل
قیمت فروش قطعی در مبادی ورودی


۱
کرمان موتور
Hyundai
Tucson
۱۹.۶۸۶.۱۱۹.۵۳۴


۲
کرمان موتور
Hyundai
Elentra
۱۷.۵۷۵.۳۲۱.۴۸۲


۳
کرمان موتور
Hyundai
Accent
۱۴.۹۲۵.۸۰۷.۶۶۴


۴
معین خودرو ایرانیان
Toyota
Coralla ۱۲۰۰ CC
۱۷.۳۲۸.۰۰۰.۰۰۰


۵
کوشا خودرو نگین
KIA
Sonet
۱۷.۴۷۳.۰۰۰.۰۰۰




تبصره: قیمت مندرج در جدول شماره یک قیمت قطعی در مبادی ورودی بوده و هزینه‌ها و عوارض قانونی پس از ترخیص از قبیل بیمه شخص ثالث، مالیات بر ارزش افزوده، هزینه‌های شماره‌گذاری، اسقاط خودروی فرسوده و کرایه حمل به قیمت‌های فوق اضافه می‌شود.

ب- خودروهای دارای قیمت علی‌الحساب در مبادی ورودی:




ردیف
نام شرکت
نشان تجاری
مدل
قیمت علی‌الحساب


۱
کرمان خودرو
Hyundai
Creta
۱۳.۰۰۰.۰۰۰.۰۰۰


۲
معین خودرو ایرانیان
Toyota
Coralla ۱۵۰۰ CC
۱۵.۵۰۰.۰۰۰.۰۰۰


۳
ایران خودرو
dangfeng
Shainmax
۱۰.۰۰۰.۰۰۰.۰۰۰




تبصره ۱- قیمت علی‌الحساب اعلام شده، قیمت در مبادی ورودی بوده و هزینه‌ها و عوارض قانونی پس از ترخیص از قبیل مالیات بر ارزش افزوده، هزینه‌های شماره‌گذاری، اسقاط خودروی فرسوده، کرایه حمل و ... در هنگام صدور فاکتور نهایی به قیمت‌های قطعی و مصوب اضافه خواهد شد.

تبصره۲- قیمت قطعی خودروهای مذکور پس از ارائه کلیه مستندات و مدارک مثبته و براساس آخرین ضوابط و مقررات تعیین و اعلام می‌شود.

تبصره ۳- ملاک قیمت قطعی خودرو، رقم اعلامی و مصوب توسط شورای رقابت خواهد بود.

تبصره ۴- مبلغ پرداختی در این مرحله و پس از فراخوان اولیه صورت گرفته ۵۰% قیمت علی‌الحساب خواهد بود که پس از واریز مبلغ مذکور نسبت به انعقاد قرارداد با متقاضی توسط شرکت واردکننده اقدام می‌شود.

تبصره ۵- عدم واریز وجه حداکثر ۵ روز پس از فراخوان صورت گرفته، به منزله انصراف از طرح بوده و متقاضی از اولویت‌بندی سامانه حذف می‌شود.

تبصره ۶- حداکثر زمان تحویل خودرو برای قراردادهای منعقده ۳ ماه است لذا واردکنندگان باید حداکثر تا سه ماه پس از انعقاد قرارداد نسبت به صدور دعوت‌نامه تکمیل وجه براساس قیمت قطعی اعلام شده توسط شورای رقابت اقدام و همزمان تحویل خودرو به متقاضی صورت پذیرد.

تبصره ۷- در صورت تأخیر در تحویل، قراردادهای مذکور مشمول جرایم تأخیر در تحویل مقرر در آیین‌نامه اجرایی قانون حمایت از مصرف‌کنندگان خودرو و دستورالعمل‌های صادره در این خصوص خواهند شد. قراردادهای مذکور مطابق ضوابط مشمول سود مشارکت و انصراف نمی‌باشند.

تبصره ۸-تخصیص خودرو در این مرحله بر اساس رتبه ثبت نامی قبل متقاضی و اولویت انتخابی خودرو انجام می‌گیرد.

تبصره ۹- آن دسته از ثبت نام‌کنندگان خودرو وارداتی که در مرحله قبل، اولویت اول خودروی انتخابی ایشان لحاظ شده است، امکان تغییر سفارش را ندارند. ولی آن دسته از ثبت‌نام‌کنندگان خودرو وارداتی که اولویت‌های بعدی انتخابی ایشان لحاظ شده است و هنوز دعوت نامه ای از شرکت‌ها دریافت نکرده‌ و تمایل به انتخاب یکی از خودروهای فوق را دارند، می‌توانند در این مرحله با مدنظر قراردادن موارد ذیل نسبت به لغو سفارش خود و انتخاب خودروی جدید بر اساس فهرست فوق اقدام کنند.

- در صورت عدم انصراف و لغو سفارش، اولویت قبلی برای دریافت خودروی به قوت خود باقی است.

- در صورت لغو سفارش قبلی، اولویت قبلی برای دریافت خودروی حذف و باید انتخاب جدید انجام شود.

- تا زمانی که متقاضیان عرضه‌های قبلی خودروی خود را تحویل نگرفته‌اند، عرضه جدیدی برای آن خودروها برای سایر اولویت‌ها صورت نخواهد گرفت.

تبصره ۱۰- اطلاعات کلیه متقاضیان مرتبط با این طرح حسب ماده ۱۹ آیین‌نامه اجرایی ماده ۱۴ الحاقی قانون مبارزه با پول‌شویی و طرح مالیات برعایدی سرمایه در اختیار نهادهای ذیربط قرار ابزارک آغاز دور جدید فروش خودروهای وارداتی از فردا + جدول تصویر

",economy,
655,"
به گزارش همشهری آنلاین، مطابق اظهارات کارشناسان حقوقی آنچه کارفرمایان باید به عنوان مبنا برای محاسبه سنوات,عیدی و شب کار و اضافه کاری لحاظ کنند تمام مزد کارگران است نه مزد مبنا.

یکی از مشکلات کارگران در روابط کار عدم آگاهی کارگران از حق و حقوقشان است. یکی از علت های آن این است که کمتر کارگری پیدا می شود که برای آگاهی خود از حق و حقوقش قانون کار را مطالعه کرده باشد. همین امر باعث سواستفاده برخی کارفرمایان شده است.

یکی از مواردی که کارگران نیاز است نسبت به آن آگاهی داشته باشند موارد مربوط به سنوات و اضافه کاری است. کارفرمایان باید در محاسبه‌ سنوات، عیدی، شب‌کاری، جمعه‌کاری و اضافه‌ کاری کارگران شاغل در کارگاه، براساس الزامات قانون و دادنامه‌های دیوان عدالت عمل کنند و مبنای محاسبه را تمام مزد کارگر قرار دهند نه مزد مبنا.

آرمین خوشوقتی،کارشناس حقوقی بازار کار در گفت‌وگویی بیان کرده است: امیدوارم کارفرمایان به تمایز این تعاریف توجه داشته باشند و در محاسبه‌ی سنوات، عیدی، شب‌کاری، جمعه‌کاری و اضافه‌کاری کارگران شاغل در کارگاه، براساس الزامات قانون و دادنامه‌های دیوان عدالت عمل کنند و مبنای محاسبه را تمام مزد کارگر قرار دهند نه مزد مبنا.

وی ادامه داد: یکی از چالش‌های جدی کارگران در سال‌های اخیر این بوده که در کارگاه‌های مشمولِ طرح طبقه‌بندی مشاغل، مبنای پرداخت مزایای مزدی همیشه حقوق پایه یا مزد مبنا بوده است. در تبصره دو ماده ۳۶قانون کار اینگونه آمده است که «در کارگاه‌هایی که طرح طبقه‌بندی مشاغل به اجرا درآمده است، مزد گروه و پایه، مزد مبنا را تشکیل می‌دهد». این بند از قانون، مزد مبنا را تعریف کرده اما به هیچ وجه نگفته در کارگاه‌های مشمول طرح طبقه‌بندی، مزد یعنی مزد مبنا.

خوشوقتی افزود: بنابراین برای کارگرانی که نحوه‌ی تجزیه و تحلیل مفاد قانون را نمی‌دانند، این موضوع همواره چالش‌برانگیز بوده است؛ مثلاً در بیشتر مواقع، کارفرما در محاسبه‌ی سنوات در کارگاه‌های مشمول طبقه‌بندی، مزد مبنا را مبنای محاسبه قرار می‌داد، در مورد محاسبه‌ی شب‌کاری، جمعه‌کاری یا عیدی پایان سال هم به همین ترتیب.

به گفته خوشوقتی، هرچند تبصره دو ماده ۳۶قانون کار، مزد مبنا را مزد گروه و پایه دانسته اما در هیچ کجای قانون گفته نشده که مبنای محاسبه‌ی عیدی و سنوات و شب‌کاری، همین مزد مبناست.

وی ادامه داد: قانون کار هرجا از نحوه‌ی محاسبه‌ی عیدی و سنوات و جمعه‌کاری و … صحبت کرده، به «مزد» اشاره کرده. بنابراین اینجا همیشه یک اختلاف نظری وجود داشت. عده‌ای مبنا را مزد مبنا قرار می‌دهند که این کاملاً اشتباه است چراکه در کارگاه‌های مشمول طبقه‌بندی مشاغل، مزد کارگر مفهومی فراتر از مزد مبنا دارد؛ فرض کنید در یک کارگاه مشمول، کارگری ۱۰ میلیون تومان مزد مبنا می‌گیرد و ۲میلیون تومان تفاوت تطبیق؛ الان مبنای محاسبه‌ی عیدی و سنوات و اضافه‌کاری و شب‌کاری این فرد کدام است، ۱۰میلیون تومان مزد مبناست یا ۱۲میلیون تومان مزد؟

خوشوقتی ادامه داد: پاسخ را قانون به روشنی داده است؛ در ماده ۲۴قانون کار، مبنای سنوات، مزد تعیین شده نه مزد مبنا؛ یعنی در مثال فوق، سنوات باید بر مبنای ۱۲میلیون تومان محاسبه شود، یا در ماده ۵۶قانون کار در تعریفِ نوبت‌کاری و در ماده ۵۹در تعریف اضافه‌کاری، مبنای محاسبه را مزد قرار داده‌اند؛ بنابراین مبنای محاسبه‌ی همه‌ی این مزایای مزدی و فوق‌العاده‌ها، «مزد» است که معنایی فراتر از مزد مبنا دارد. در واقع مبنای محاسبه، مبلغی‌ست که به کارگر در ازای انجام کار در ساعات کار پرداخت می‌شود.

",economy,
656,"
به گزارش همشهری، منوچهر منطقی که روزگاری خودش مدیریت شرکت ایران خودرو را بر عهده داشته و حالا بر صندلی معاونت حمل و نقل وزیر صمت تکیه زده، با بیان اینکه عرضه بعدی ایران‌خودرو و سایپا در سامانه یکپارچه منوط به کوتاه‌شدن صف نوبت‌دهی تحویل خودرو و تحویل به متقاضیان ثبت‌نام‌کننده است، می‌گوید: هر ۲ خودروساز، محصولاتشان را تا پایان ۱۴۰۳ در سامانه یکپارچه برای فروش، نوبت‌دهی کرده‌اند.

او درباره نحوه عرضه خودرو در سامانه یکپارچه و زمان بازگشایی نوبت بعدی سامانه یکپارچه خودرو، اظهار کرد: در خصوص عرضه خودرو، در مرحله اول و دوم خودروسازان ظرفیتشان را اعلام و براساس این ظرفیت، عرضه خودرو در سامانه یکپارچه انجام شد، متقاضیان در نوبت تحویل خودرو قرار گرفتند و در حال حاضر عرضه خودرو در سامانه یکپارچه براساس افزایش ظرفیت صورت می‌گیرد.

حال سوال این‌جاست که زمان بعدی عرضه محصولات ایران خودرو و سایپا کی خواهد بود و چه زمانی قفل ایجاد شده باز خواهد شد؟ منطقی توضیح می‌دهد: با توجه به ظرفیت‌های موجود خودروسازان اگر الان عرضه خودرو برای مرحله بعد صورت گیرد، تعداد بیشتری در نوبت تحویل قرار می‌گیرند و به عبارتی صف طولانی‌تری تشکیل می شود و ممکن است نوبت‌های تحویل به زمان دورتری موکول شود.

با این حساب متقاضیان خرید خودرو از سایپا و ایران خودرو تا اطلاع ثانوی باید در صف انتظار باشند چرا که معاون صنایع حمل و نقل وزارت صمت می‌افزاید: براساس تجربه ای که از عرضه های یکپارچه در سامانه خودرو داشتیم، متقاضیانی خرید خودرو که نوبت تحویل خودروهایشان در سال دوم قرار گرفته است، نگرانی های زیادی دارند بنابراین با توجه به این بازخوردها، تصمیم گرفته‌ایم تا برای عرضه‌های بعدی منتظر بمانیم تا صف نوبت‌دهی تحویل خودرو کوتاه‌تر شود.

قیمت‌گذاری دستوری بازار خودرو را از وضع منطقی و شفاف دور کرده و همچنان صف به قوت خود باقی است و منوچهر منطقی هم تایید می‌کند که قطعا قرار گرفتن در یک نوبت یک یا ۲ ساله برای خرید خودرو مطلوب مشتریان نیست بنابراین سیاست ما هم پاسخگویی به صف ایجاد شده برای خرید خودرو است. نکته مهم این است که اگر عرضه خودرو به اندازه کافی صورت گیرد آن وقت دیگری نیازی به این صف ها و نوبت‌دهی‌ها هم نیست. 

او افزود: ۲ خودروساز بزرگ محصولاتش را در تا پایان ۱۴۰۳ در سامانه یکپارچه برای فروش، نوبت‌دهی کرده‌اند و برای اینکه این نوبت‌دهی را تمدید کنند باید به این نوبت‌ها پاسخ دهند و ظرفیت آینده را محاسبه کنند و بر مبنای آن عرضه بالا داشته باشند.

با این توضیح منطقی بعید است که با مداخله در قیمت‌گذاری بازار خودرو، صف انتظار کوتاه‌تر شود و البته خودروسازان هم برای اینکه جلوی ضرر قیمت‌گذاری را بگیرند سیاست آپشن‌گذاری‌های خاص را برای محصولات‌شان در پیش گرفته‌اند و شورای رقابت هم هرچند وقت قیمت‌ها را تغییر می‌دهد اما مشکل حل نمی‌شود.



",economy,
657,"
به گزارش همشهری آنلاین، استفاده از گازهای رومیزی در یک دهه اخیر بسیار فراگیر شده و با توجه به فضای کوچک بیشتر منازل و آشپزخانه‌ها استقبال از خرید این گازها رو به افزایش بوده است، تا جایی که بسیاری از زوج‌های جوان با توجه به همین موضوع، اجاق‌ گازهای مبله را از لیست خریدهای جهیزیه حذف کرده‌اند.

تولید اجاق گازهای صفحه‌ای در کشور نیز با توجه به رشد تقاضا و البته ممنوعیت واردات، در سال‌های اخیر افزایش یافته و بیشتر برندهای مطرح تولیدکننده لوازم خانگی ساخت این محصول را در برنامه‌های خود قرار داده‌اند. رشد تولید، تنوع محصولات این حوزه را در بازار افزایش داده و گازهای صفحه‌ای امروز با برندهای مختلف در انواع شیشه‌ای و استیل در ظرفیت‌های ۲ تا ۶ شعله در بازار لوازم خانگی در دسترس مصرف‌کنندگان قرار گرفته است.

این محصولات در طیف وسیعی از قیمت در بازار یافت می‌شوند که تا حد زیادی نشان‌دهنده کارایی و کیفیت آنهاست. میانگین قیمت گازهای رومیزی و صفحه‌ای ۵ شعله که پرمصرف‌ترین نوع این اجاق‌گازها به شمار می‌آیند، در حال حاضر حدود ۱۵ میلیون تومان است و این محصولات در بازه وسیع ۲ تا حدود ۳۰ میلیون تومانی در بازار لوازم خانگی موجودند. 

با این‌حال، قیمت تنها فاکتور تعیین کننده کیفیت نیست و برای خرید گاز صفحه‌ای در کنار قیمت و مدل باید فاکتورهای متعددی از قبیل جنس صفحه، ابعاد گاز، تعداد شعله‌های مورد نیاز و رده مصرف انرژی را در نظر گرفت. در ادامه این مطلب تعدادی از محصولات پرفروش این حوزه آشنا می‌شوید. 





اجاق گاز صفحه ای تکنوگاز مدل TTG-۱۵۹۸۵ ۱۴.۳۸۵.۰۰۰ تومان









اجاق گاز صفحه ای داتیس مدل DG-۵۶۷ ۱۳.۴۰۰.۰۰۰ تومان













اجاق گاز صفحه ای کن مدل GT۵۰۲ ۱۲.۲۷۰.۰۰ تومان









اجاق گاز صفحه ای آلتون مدل IG۵۲۱ ۱۲.۱۰۰.۰۰۰ تومان









اجاق گاز صفحه ای اخوان مدل V۸-S ۹.۹۵۰.۰۰۰ تومان







اجاق گاز صفحه ای اسنوا مدل SS-۱۹۵۱۰۰ ۱۰.۴۴۷.۰۰۰ تومان









اجاق گاز صفحه ای اخوان مدل GI-۱۳۵ NP ۶.۶۰۰.۰۰۰ تومان







اجاق گاز صفحه ای ایلیا استیل مدل G۵۱۸ ۸.۶۵۰.۰۰۰ تومان









 اجاق گاز صفحه ای بیمکث مدل ۰۰۵۸ ۹.۳۰۰.۰۰۰ تومان









اجاق گاز صفحه ای دنپاسر مدل PadiT ۳.۹۰۰.۰۰۰ تومان







اجاق گاز صفحه ای زرتوس مدل ZG۵۰۴۴ ۴.۹۰۰.۰۰۰ تومان



",economy,
658,"
به گزارش همشهری، شاخص کل بورس تهران در مبادلات روز چهارشنبه ۷هزارو۱۹۱واحد، معادل ۰.۳۵درصد نزول کرد و به ۲میلیون‌و۳۸هزار واحد رسید. شاخص کل هم وزن نیز با ۶واحد کاهش به ۷۰۲هزارو۱۴۰واحد رسید.

در مبادلات روز چهارشنبه بازارسهام، سهامداران حقیقی ۲هزارو۵۹۰میلیارد تومان سهام خریدند اما در مقابل حجم فروش سهامداران حقیقی به ۲هزارو۶۹۹میلیارد تومان رسید. این ارقام نشان می‌دهد تقاضا برای خرید سهام از سوی سهامداران حقیقی در مبادلات دیروز ۵.۶درصد نزول کرده است.

سهامداران حقیقی روز چهارشنبه ۱۰۹میلیارد تومان نقدینگی از بازار سهام خارج کردند و با خروج این میزان نقدینگی از بازار سهام، نسبت خروج پول سهامداران حقیقی به ارزش معاملات خرد به ۳.۲درصد رسید که نشان می‌دهد شتاب خروج پول از بازارسهام کمتر شده است.

ارزش کل سهام شرکت‌های حاضر در بورس و فرابورس درمبادلات امروز ۳۰هزار میلیاردتومان نزول کرد و به ۸۸۹۵هزار میلیارد تومان رسید. این به‌معنای آن است که ارزش دلاری کل بازار سهام ایران(بورس و فرابورس) با توجه به اینکه هردلار آمریکا امروز در بازار آزاد در محدوده ۵۱هزار تومان دادوستد شد، درحال حاضر ۱۷۴میلیاردو۴۱۰میلیون دلار است.

روند احتمالی هفته بعد

ارزش معاملات خرد در دادوستدهای در روز چهارشنبه با ۱۴۰میلیارد تومان کاهش به ۳هزارو۴۲۸میلیارد تومان رسید.این میزان معاملات ۴درصد کمتر از ارزش مبادلات روز سه‌شنبه بود.

روز چهارشنبه همچنین حجم تقاضا برای خرید سهام ۵.۶درصد کاهش یافت و بیش از ۱۰۹میلیارد تومان نقدینگی از بازار سهام خارج شد. این ارقام نشان می‌دهد برخلاف هفته قبل که نماگرهای بورس روند رو به رشدی داشتند در این هفته وضعیت معاملات در بورس مطلوب نبود و جمعا نزدیک به ۶۰۰میلیارد تومان نقدینگی در یک هفته از بازار سهام خارج شد.

این روند نزولی در حالی اتفاق افتاد که رشد شاخص بورس و ارزش معاملات در ۲هفته نخست آبان‌ماه امیدواری را برای آغاز یک روند صعودی بیشتر کرده بود. شواهد آماری از نماگرهای اصلی اقتصاد نشان می‌دهد فعلا محرک بنیادین پرقدرتی که منجر به رشد شاخص‌های بورس شود وجود ندارد و صعودها و نزول‌های بورس هم مقطعی است. بر همین اساس برآورد می‌شود هفته بعد نیز تغییرات معناداری در شاخص بورس رخ ندهد و همچون هفته‌های گذشته شاخص بورس با صعود و نزول‌های بی‌هدف مواجه شود.

",economy,
659,"
به گزارش همشهری، میوه های پاییزی با توجه به افزایش تولید امسال به‌ویژه در زمینه مرکبات و همچنین عرضه مناسب از ابتدای نیمه دوم سال بازار آرامی داشته‌اند و برخلاف برخی اقلام سبزی و صیفی مثل گوجه و خیار که در یک‌ماه اخیر با جهش قیمت مواجه بوده‌اند، تغییر نرخ چندانی نشان نداده‌اند.

مشاهدات میدانی نشان می‌دهد در هفته گذشته بیشترین نرخ رشد میوه مربوط به موز بود که حدود ۷ هزار تومان افزایش داشت. به موازات تولید و توزیع مناسب، به اعتقاد فعالان بازار، کاهش تقاضا و مدیریت خرید از سوی مردم نیز از عوامل تاثیرگذار بر متعادل ماندن قیمت میوه در دو ماه گذشته بوده است.

رئیس اتحادیه فروشندگان میوه و سبزی تهران در گفت‌وگو با همشهری در این زمینه گفت: امروز فروشندگان به دنبال متقاضی می‌گردند و تقاضا به نسبت سال گذشته و تابستان با کاهش همراه بوده است، به همین دلیل بیشتر فروشندگان فعالیت خود را با کمترین سود مجاز دنبال می‌کنند. اسدالله کارگر، با بیان این‌که بازار میوه در بهترین زمان خود از لحاظ تنوع به سر می‌برد، گفت: قیمت تمام اقلام میوه امسال در مقایسه با پاییز سال گذشته کاهش نشان می‌دهد و حتی قیمت‌های نوبرانه هم نسبت به مدت مشابه پارسال کمتر بود.

قیمت موز از هفته آینده متعادل‌تر می‌شود

موز از معدود میوه هایی بود که هفته گذشته را افزایشی گذراند اما به گفته رئیس اتحادیه بارفروشان، از هفته آینده با ورود بار جدید قیمت موز در بازار متعادل‌تر می‌شود. مصطفی دارایی‌نژاد، با بیان این‌که از کشورهای هند، اکوادور، فیلیپین و پاکستان موز وارد کشور می‌شود، گفت: موز در این هفته کیلویی ۵ تا ۷ تومان افزایش قیمت داشت که علت آن کاهش واردات موز سبز به کشور بود.

وی کاهش واردات موز را دلیل رشد قیمت دانست و افزود: موز مدتی به صورت فراوان وارد کشور شد و واردکنندگان دچار ضرر و زیان شدند تا جایی که قیمت تمام شده برای آنها بیش از فروش بود. در نتیجه واردات کاهش یافت و از طرفی موز به صورت سبز وارد می‌شود که مدتی طول می‌کشد تا در گرمخانه رنگ‌آوری شوند.

رئیس اتحادیه بارفروشان در خصوص قیمت عمده فروشی موز نیز گفت: در حال حاضر قیمت عمده فروشی موز اکوادور در میدان مرکزی میوه و تره بار کیلویی ۶۲ تا ۶۵ هزار تومان، موز فیلیپینی ۵۰ تا ۵۵ هزار تومان، موز هندی نیز ۵۰ تا ۵۶ هزار تومان و موز پاکستانی ۳۵ هزار تومان است.

قیمت انواع میوه در هفته پایانی آبان

در عین حال آخرین قیمت‌های اعلام شده برای انواع میوه در میادین میوه و تره‌بار سطح شهر حاکی از اختلاف بین ۵۰ تا بیش از ۱۰۰ درصدی میان قیمت‌ این اقلام در میادین و مغازه‌هاست. به عنوان مثال در حالی که قیمت انواع پرتقال در مغازه‌ها به حدود ۴۰ هزار تومان و انار به کیلویی ۵۰ هزار تومان رسیده، بر اساس نرخنامه جدید سازمان میادین میوه و تره‌بار این دو میوه به ترتیب با قیمت‌ کیلویی ۱۲.۵۰۰ و ۲۱.۵۰۰ هزار تومان در میادین به فروش می‌رسند که کمتر از نصف قیمت میوه فروشی‌هاست.







",economy,
660,"
به گزارش همشهری، وزیر صمت درباره سرانجام اجرایی شدن قانون واردات خودروهای کارکرده هم توضیح می‌دهد: آئین‌نامه آن تهیه و به دولت ارسال شد که کلیات آن تصویب شده است؛ البته بندی در این آئین‌نامه درج شده که براساس آن باید کمیته‌ای منشا ارز را شناسایی کند.

به گفته عباس علی‌آبادی بانک مرکزی بی‌سبب نگران نیست و معتقد است به دلیل منافعی که این موضوع برای واردکنندگان دارد، ممکن است به بازار ارز هجمه وارد شود و نرخ ارز ترقی کند و این ترقی بر تمام کالاها اثرگذار باشد.

توضیح سکاندار وزارت صمت نشان می‌دهد افق واردات خودروهای نو و کارکرده خارجی روشن نیست و از اول هم مشخص بود که بانک مرکزی به دلیل نگرانی از فشار تقاضای ارز با این واردات موافق نیست. به ویژه این‌که به تازگی ابراهیم رئیسی، رئیس جمهوری، با تاکید بر تمرکز تعیین و اجرای سیاست‌های ارزی کشور در بانک مرکزی، دخالت و تصمیم‌گیری سایر بخش‌های کشور در سیاست‌های ارزی را خلاف مصالح عمومی دانست.

او با تاکید بر ضرورت مقابله با مافیای واردات بی‌رویه، وزارتخانه‌های جهادکشاورزی، صمت، تعاون و بهداشت را مکلف کرد با اتخاذ تدابیر، پیش‌بینی‌ها و مراقبت‌های لازم، مانع ایجاد اخلال در روند تولید کشور از سوی مافیای واردات بی‌رویه شوند.

به نظر می‌رسد تخصیص ارز در ماه‌های آینده با سخت‌گیری بیشتری صورت می‌گیرد و بعید به نظر می‌رسد که بانک مرکزی با توجه به تاکید رئیس جمهوری در برابر فشارها برای عرضه بیشتر ارز موافقت کند و از این منظر نباید منتظر گشایش بزرگ و محسوس در حوزه واردات خودروی خارجی بود. چه اینکه از یک سو وزیر صمت بر استدلال بانک مرکزی صحه می‌گذارد و از سوی دیگر رئیس جهور هم فرمان داده تا همه پیرو سیاست‌های ارزی بانک مرکزی باشند.

آنچه مهم است اینکه حتی قانون مصوب مجلس درباره واردات خودروی نو و کارکرده، بدون پیش‌بینی منابع ارزی لازم و اثر آن بر ثبات ارزی نمی‌تواند اجرایی شود و چه بسا این سخت‌گیری ارزی حتی مسیر واردات خودروهای برقی را هم ناهموار کند.

اگر نظر بر اجرای قانون و شدت گرفتن واردات باشد، بدیهی است که تقاضا در بازار ارز افزایش می‌یابد و به دلیل محدودیت منابع ارزی کشور، ریسک جهش نرخ ارز در بازار داخلی محتمل خواهد بود. 



",economy,
661,"
به گزارش همشهری آنلاین، مهدی خنجری، بازرس کل راه و شهرسازی سازمان بازرسی کل کشور روز گذشته در نامه‌ای به محمد محمدی بخش معاون وزیر راه و شهرسازی و رئیس سازمان هواپیمایی کشوری، نسبت به وضعیت تاخیرها و کنسلی متعدد پروازها هشدار داد و خواستار بازرسی منظم از نحوه عملکرد شرکت‌های هواپیمایی و نمایندگان فروش آن‌ها شد.

 وی در این نامه تصریح کرده است: برابر بررسی‌های میدانی در فرودگاه‌ها و رصد فروش بلیت در فضای مجازی در مسافرت‌های هوایی مواردی از تضییع حقوق عامه؛ بازار سیاه، دلالی بلیت در ترمینال فرودگاه‌ها، تأخیرهای پی در پی و کنسلی‌های متعدد مشاهده می‌شود که باعث آسیب به مسافرین و تضییع حقوق آنان و ضررهای مادی و معنوی گردیده است.

خنجری به بازرسی بازرسان این سازمان در مورخ ۲۴ آبان ماه اشاره کرده و ادامه داده است: در این روز در ٧ مسیر پروازی از مبدأ تهران ۱۱ پرواز کنسل و برای ۱۴۰۲/۸/۲۵ نیز در ۴ مسیر پروازی تا زمان ابلاغ این هشدار ۷ پرواز کنسل گردیده است.  بازرس کل راه و شهرسازی سازمان بازرسی با بیان اینکه آمارهای موجود در شش ماهه اول سالجاری در مقایسه با مدت مشابه سال قبل نیز نشان از بی برنامه‌گی و یا عدم نظارت لازم بر شرکتهای هواپیمایی دارد، در این نامه به بیان تحلیلی از آمارها پرداخته است.  مطابق بررسی‌های صورت گرفته پرواز و مسافر جابجا شده در پروازهای داخلی نشان از کاهش ۲ درصد نشست و برخاست و ۳ درصد جابجائی مسافر دارد. همچنین۲۶ درصد پروازها با تأخیر بالای ۳۰ دقیقه مواجه بوده و متوسط زمان تأخیر در پروازهای تأخیردار بالای ۹۰ دقیقه بوده است. از سوی دیگر بطور میانگین ۴۹ درصد مجوزهای پروازی اخذ شده توسط شرکت‌های هواپیمایی کنسل گردیده‌اند.   خنجری در پایان نامه آورده است: به منظور اصلاح و تمشیت امور و جلوگیری از ادامه تضییع حقوق عامه ضمن ابلاغ هشدار قانونی موضوع بند (ج) ماده (۱۱) قانون تشکیل سازمان بازرسی کل کشور و ماده (۴۲) آیین نامه اجرایی قانون، نسبت به بازرسی منظم از نحوه عملکرد شرکت‌های هواپیمایی و نمایندگان فروش آنها و نظارت بر برنامه ریزی پرواز، توزیع و فروش بلیت، همچنین رسیدگی به وضعیت مسافران پروازهای کنسلی و تأخیری طبق مقررات حقوق مسافر اقدام و در خصوص متخلفین و اشخاص گرداننده بازار سیاه ضمن معرفی به سازمان تعزیرات حکومتی و مراجع قضایی نتیجه اقدامات با قید تسریع ظرف یک هفته به این بازرسی امور منعکس نمایند.   بنابراین گزارش، شرکت‌های هواپیمایی کارون، ایران ایر، آسمان، وارش، کاسپین، آتا ایر، تابان، قشم ایر، چابهار ایر، ایرتور ۱۰ شرکت هواپیمایی هستند که در مهر ماه سال جاری به ترتیب بیشترین زمان تاخیر پروازی برای آن‌ها ثبت شده است.  همچنین ترتیب آمار میانگین درصد پروازهای تاخیری در شش ماه اول امسال شامل شرکت‌های هواپیمایی تابان، ساها، کیش ایر، کارون، چابهار، ایرتور، معراج، وارش، آسمان و ایران ایر است.

 احمد اسدیان معاون تولیدی سازمان بازرسی دوم آبان ماه در خصوص شرکت‌های هواپیمایی که بیشترین تاخیر را در شهریور ماه داشته‌اند، گفته بود: شرکت‌های ایران ایر، کارون، وارش، آتا ایر، چابهار ایر، آسمان، اروان، کاسپین، زاگرس و قشم ایر به ترتیب بیشترین زمان تأخیر را در شهریور ماه امسال داشته‌اند.

",economy,
662,"
به گزارش همشهری آنلاین هر قطعه سکه بهار آزادی طرح جدید امروز بر اساس نرخ اعلامی اتحادیه صنف فروشندگان و سازندگان طلا، جواهر، نقره و سکه تهران، ۲۸ میلیون و ۹۰۰ هزار تومان معامله شد.

سکه بهار آزادی طرح قدیم در مقایسه با روز گذشته بدون تغییر ماند و ۲۵ میلیون و ۶۰۰ هزار تومان داد و ستد شد.

امروز نیم‌سکه ۱۵ میلیون و ۲۵۰ هزار تومان، ربع سکه ۱۰ میلیون و ۲۵۰ هزار تومان و سکه گرمی نیز با نرخ پنج میلیون و ۸۰۰ هزار تومان معامله شد.

هر گرم طلای ۱۸ عیار امروز در بازار طلای تهران ۲ میلیون و ۴۲۵ هزار و ۴۰۰ تومان داد و ستد شد.

بهای هر اُنس طلا نیز در روز جاری در بازارهای جهانی یک‌هزار و ۹۶۶ دلار است

",economy,
663,"
به گزارش همشهری آنلاین، جدیدترین آمار منتشرشده از سوی سازمان توسعه تجارت نشان می‌دهد در ۶ ماهه نخست امسال مجموع صادرات غیرنفتی شامل پتروشیمی و پایه نفتی، معدن و صنایع معدنی، صنعت و کشاورزی ۶۷ میلیون و ۷۴۴ هزار تن به ارزش ۲۴ میلیارد و ۱۴۴ میلیون دلار بوده است.

در مجموع در این مدت نسبت به نیمه نخست سال قبل وزن صادرات غیرنفتی ۲۹ درصد رشد داشته، اما ارزش آن با افت ۲.۶ درصدی مواجه شده است. بیشترین سهم این صادرات مربوط به پتروشیمی و میعانات گازی است که نزدیک به ۵۲ درصد (به لحاظ ارزشی) کل صادرات غیرنفتی را به خود اختصاص داده است.

معدن و صنایع معدنی نیز با رقمی نزدیک به ۲۷ درصد در رتبه دوم قرار دارد. سهم صنعت و کشاورزی نیز از کل ارزش صادرات غیر نفتی به ترتیب ۱۵ و شش درصد بوده است.

از طرف دیگر بر اساس این آمار در نیمه نخست امسال حدود ۸۸.۱ درصد کل صادرات غیرنفتی کشور، به ۱۰ کشور انجام شده است. در اصل در نیمه نخست امسال صادرات ایران به ۱۰ کشور چین، عراق، امارات متحده عربی، ترکیه، هند، پاکستان، افغانستان، عمان، فدراسیون روسیه و اندونزی معادل ۲۱ میلیارد و ۲۴۵ میلیون دلار بوده است. همچنین میزان صادرات ایران به ۱۰ بازار اول کالاهای صادراتی در این مدت به لحاظ ارزشی و وزنی به ترتیب یک و ۳۷ درصد رشد داشته است.

در میان این ۱۰ کشور، چین، عراق و امارات متحده عربی در صدر جدول قرار دارند که به ترتیب ۲۸.۷، ۱۸.۸ و ۱۲.۵ کل صادرات غیرنفتی را به خود اختصاص داده‌اند.

در اصل در نیمه نخست امسال صادرات ایران به چین، عراق و امارات متحده عربی به ترتیب ۶.۹، ۴.۵ و سه میلیارد دلار بوده که نسبت به مدت مشابه سال قبل به ترتیب ۱۲ درصد کاهش، ۳۳ درصد افزایش و ۱۱ درصد کاهش داشته است. همچنین صادرات ایران به این سه کشور در مجموع معادل ۶۰ درصد کل صادرات غیرنفتی ایران در نیمه نخست امسال بوده است.

بررسی رتبه‌های بعدی این جدول نشان می‌دهد ترکیه ۱۰.۳ درصد، هند ۴.۴، پاکستان ۳.۹، افغانستان ۳.۴، عمان ۲.۶، فدراسیون روسیه ۱.۸ و اندونزی ۱.۵ درصد از کل صادرات غیرنفتی ایران را به خود اختصاص داده‌اند.

گفتنی است در این مدت بیشترین کالای صادراتی به چین گاز LPG، به عراق گاز طبیعی، به امارات روغن‌های نفتی، به ترکیه گاز طبیعی، به هند قیر، به پاکستان و افغانستان سایر کالاها، به عمان شمش فولا، به روسیه میوه و تره‌بار و به اندونزی شمش فولاد بوده است.

",economy,
664,"
به گزارش همشهری آنلاین، بررسی وضعیت بازار آزاد خودرو در روزهای پایانی آبان ماه نشان می‌دهد که قیمت اغلب خودروهای پرتیراژ نسبت به یکم شهریور ماه تغییراتی در محدود ۵ تا ۲۰ میلیون تومان کرده‌اند؛ به این شکل که برخی از خودروها کاهش و برخی دیگر افزایش قیمت خورده‌اند.

نکته قابل توجه مربوط به خودروهای مونتاژی می‌شود که طی تقریباً ۲ ماه گذشته بین ۵۰ تا ۳۰۰ میلیون تومان ریزش قیمت داشته‌اند.

فعالان بازار معتقد هستند که در صورت واردات و عرضه خودروهای کارکرده، واردات خودروهای نو و افزایش تولید و عرضه خودروهای داخلی، بازار خودرو تا حدودی متعادل شده و از آن وضعیت «افزایش مستمر قیمت» خارج می‌شود. 



اعلام شرایط پیش‌ فروش پژو ۲۰۷ اتوماتیک | مبلغ پیش پرداخت و زمان تحویل 

تعویض تاکسی فرسوده با سمند سورن پلاس | لیست قیمت تاکسی ها


در جدول زیر قیمت خودروهای پرتیراژ داخلی نسبت به یک شهریور ماه آمده است:




خودرو
۲۵ آبان ماه
یک شهریور ماه


سمند LX EF۷
۵۵۰ میلیون تومان
۵۶۰ میلیون تومان


پژو پارس LX
۶۲۰ میلیون تومان
۶۱۰ میلیون تومان


پژو پارس xuvp
۵۰۰ میلیون تومان
۴۹۰ میلیون تومان


پژو ۲۰۶ تیپ ۲
۴۸۰ میلیون تومان
۴۷۵ میلیون تومان


پژو ۲۰۶ تیپ ۳ پانوراما
۵۲۰ میلیون تومان
۵۱۵ میلیون تومان


پژو ۲۰۷ دنده‌ای پانوراما
۶۶۰ میلیون تومان
۶۴۵ میلیون تومان


پژو ۲۰۷ تیپ ۵
۵۴۵ میلیون تومان
۵۴۰ میلیون تومان


رانا پلاس
۴۹۰ میلیون تومان
۴۷۰ میلیون تومان


رانا پلاس پانوراما
۵۴۵ میلیون تومان
۵۲۵ میلیون تومان


دنا پلاس اتوماتیک توربو
۸۰۵ میلیون تومان
۸۱۰ میلیون تومان


دنا پلاس توربو ۶ دنده‌
۷۴۰ میلیون تومان
۷۳۰ میلیون تومان


دنا معمولی
۵۹۰ میلیون تومان
۵۷۵ میلیون تومان


تارا دنده‌ای
۶۷۰ میلیون تومان
۶۸۰ میلیون تومان


تارا اتوماتیک
۷۸۰ میلیون تومان
۷۹۰ میلیون تومان


سورن پلاس بنزینی
۵۵۰ میلیون تومان
۵۶۰ میلیون تومان


ساینا S دنده‌ای
۳۴۵ میلیون تومان
۳۴۵ میلیون تومان


ساینا S اتوماتیک
۴۲۰ میلیون تومان
۳۹۰ میلیون تومان


تیبا صندوق دار
۳۲۰ میلیون تومان
۳۲۰ میلیون تومان


تیبا هاچ بک
۳۳۰ میلیون تومان
۳۲۵ میلیون تومان


کوییک دنده‌ای S
۳۵۰ میلیون تومان
۳۵۰ میلیون تومان


کوییک R
۳۵۰ میلیون تومان
۳۳۵ میلیون تومان


کوییک اتوماتیک پلاس
۴۴۰ میلیون تومان
۴۰۰ میلیون تومان


شاهین
۵۸۰ میلیون تومان
۵۷۰ میلیون تومان


شاهین اتومات
۷۵۰ میلیون تومان
-




در جدول زیر قیمت برخی از خودروهای مونتاژ شده در کشور نسبت به یک شهریور ماه آمده است:




خودرو
۲۵ آبان ماه
یک شهریور ماه


هایما S۵
یک میلیارد و ۲۳۰ میلیون تومان
یک میلیارد و ۲۰۰ میلیون تومان


هایما S۷
یک میلیارد و ۳۵۰ میلیون تومان
یک میلیارد و ۳۴۰ میلیون تومان


هایما S۸
یک میلیارد و ۶۵۰ میلیون تومان
یک میلیارد و ۹۰۰ میلیون تومان


دیگنیتی پرایم
یک میلیارد و ۶۳۰ میلیون تومان
یک میلیارد و ۶۶۰ میلیون تومان


دیگنیتی پرستیژ
یک میلیارد و ۹۹۰ میلیون تومان
۲ میلیارد و ۶۰ میلیون تومان


فیدلیتی پرایم ۷ نفره
یک میلیارد و ۵۶۵ میلیون تومان
یک میلیارد و ۵۹۰ میلیون تومان


جک S۳ اتوماتیک
۹۵۰ میلیون تومان
یک میلیارد و ۱۰ میلیون تومان


جک S۵ اتوماتیک
یک میلیارد و ۳۲۵ میلیون تومان
یک میلیارد و ۳۵۰ میلیون تومان


جک G۴
۷۳۵ میلیون تومان
۷۳۰ میلیون تومان


کی ام سی J۷
یک میلیارد و ۴۱۵ میلیون تومان
یک میلیارد و ۴۴۰ میلیون تومان


کی ام سی K۷
یک میلیارد و ۶۱۰ میلیون تومان
یک میلیارد و ۷۷۰ میلیون تومان


کی ام سی T۸
یک میلیارد و ۳۷۰ میلیون تومان
یک میلیارد و ۴۰۰ میلیون تومان


ام وی ام X۲۲ اتوماتیک پرو
۸۱۵ میلیون تومان
۹۵۰ میلیون تومان


ام وی ام X۲۲ دنده‌ای اسپرت
۷۱۵ میلیون تومان
۷۲۰ میلیون تومان


چری آریز و۵T IE
یک میلیارد و ۱۲۰ میلیون تومان
یک میلیارد و ۱۶۰ میلیون تومان


چری تیگو ۷
یک میلیارد و ۴۴۰ میلیون تومان
یک میلیارد و ۴۸۰ میلیون تومان




",economy,
665,"
به گزارش همشهری آنلاین، عدم پرداخت حقوق برخی از فرهنگیان بازنشسته جدید که در شهریور و مهر ماه امسال بازنشسته شده‌اند، گلایه و نارضایتی شدید آنها را در پی داشته است.

این مسئله را از ""صندوق بازنشستگی کشوری"" پیگیری کردیم و این صندوق اعلام کرد:

""در شهریور و مهر ماه امسال، مجموعاً ۵۳ هزار نفر از فرهنگیان بازنشسته شده‌اند که ۳۰ هزار نفر از این تعداد در پایان مهر ماه و پس از تکمیل پرونده‌هایشان، حقوق خود را دریافت کرده‌اند.

 ۱۳ هزار نفر دیگر از ۵۰ هزار نفر از فرهنگیان بازنشسته در انتهای آبان‌ ماه جاری حقوق خود را به همراه معوقه مهرماه دریافت خواهند کرد ضمن اینکه مابقی این افراد نیز به دلیل عدم صدور حکم بازنشستگی و برگشت به کار در آموزش و پرورش، حقوق آنها واریز نشده است و بخشی دیگر نیز به دلیل نقص پرونده حقوق بازنشستگی خود را دریافت نکرده‌اند که به محض تکمیل شدن پرونده‌هایشان، حقوق بازنشستگی خود را دریافت خواهند کرد.""

 حقوق فرهنگیان بازنشسته ۲۹ هر ماه بر اساس میزان حقوق به حساب بازنشستگان واریز می‌شود و این فرایند در سه روز متولی ادامه دارد همچنین براساس قوانین و مقررات، تعداد فرهنگیان بازنشسته در پایان شهریور ماه هر سال مشخص و احکام آنها صادر و در ادامه حقوق خود را به صورت منظم از صندوق بازنشستگی کشوری دریافت می‌کنند.

",economy,
666,"
به گزارش همشهری، نتیجه طرح ملی شاخص‌های کیفیت کالا از نظر مصرف‌کنندگان نشان می‌دهد که بالاترین میزان رضایت به ماکارونی و مایع ظرفشویی رسیده است.

سازمان ملی استاندارد نخستین گزارش از اجرای طرح ملی شاخص کیفیت کالاها را منتشرکرد. سازمان ملی استاندارد اعلام کرده؛ برای تهیه این گزارش با بیش از ۲۰ هزار مصرف‌کننده نهایی در محل زندگی یا مراکز خرید ملاقات حضوری شده و در قالب یک پرسشنامه با ۵۰ سوال از آنها پرسیده است که ارزیابی‌شان از کیفیت و رضایت کالاها چگونه است؟

قانون چه می‌گوید؟

قانون تقویت و توسعه نظام استاندارد مصوب سال ۱۳۹۶ به صراحت سازمان ملی استاندارد را مکف می‌سازد تا به نحو مناسب به سنجش نرخ رشد کیفیت سالانه کالاها بپردازد. در این طرح ملی به ارزیابی شاخص رضایت، کیفیت، سطح انتظارات، ارزش درک شده، نرخ شکایت، وفاداری مشتریان، دقیق بودن اطلاعات درج شده روی کالاها، بسته بندی، نسبت کیفیت به قیمت و حسن مصرف و خدمات مصرف‌کننده پرداخته شده است.

در قالب این طرح نظر مصرف‌کنندگان به ازای هر قلم کالا و به تفکیک استان‌ها پرسیده شده است. افزون بر این، در قالب طرح یادشده، دیدگاه مصرف‌کنندگان درباره شاخص‌هایی چون نگرش کلی آن‌ها به رضایت محصولات، کیفیت تولید داخل، اعتماد به تولیدکنندگان داخلی و انتظارات آن‌ها برای بهبود کیفیت هم مورد رصد قرار گرفته است.

خوب‌ها و بدها

بالاترین میزان رضایت به ۲ قلم کالاهای ماکارونی و مایع دستشویی و بدترین میزان رضایت به خوردو و پس از آن سیگار مربوط می شود. در رده دوم شاخص رضایت کالاهایی چون بخاری، بستنی، بیسکوییت و کیک، تلفن همراه، جاروبرقی، دستمال کاغذی، سس، شوینده های بهداشتی، شکلات ، ظروف چینی، فرش ماشینی، ماشین لباسشویی و ظرفشویی، وسایل پخت برقی، پتو، پنیر، پودر رختشویی و کره دیده می‌شود.

آب، تلویزیون، خرما، خمیر دندان، دستکش، دوچرخه، رایانه، رب، روغن مایع، شامپو، شیر، ظروف پخت، ماست، مربا، نوشابه، پوشک، چای، کفش ورزشی، کنسرو ماهی، کولر و یخچال فریزر در رتبه دوم از حیث شاخص رضایت قرار دارند و رتبه سوم هم شامل کالاهایی چون آب لیمو ، آبمیوه ، اجاق گاز، سوسیس و کالباس، ظروف شیشه‌ای، لباس نوزاد، لوازم کوچک برقی، مانتوی زنانه، پفک و چیپس، پیراهن مردانه، کنسرو سبزیجات اختصاص دارد.

بالاترین میزان نارضایتی شهروندان پس از خودرو و سیگار را تایر، لنت ترمز و موتورسیکلت ثبت کرده‌اند.

سازمان ملی استاندارد در طبقه‌بندی میزان رضایت مردم از گروه‌های کالایی به این جمع‌بندی رسیده که بالاترین میزان رضایت را تجهیزات ارتباطی، لوازم چند پارچه خانگی، مبلمان و کف‌پوش‌ها و کالای منزل ثبت کرده‌اند و در رتبه دوم کالاهای خوراکی، وسایل اصلی خانگی و کالاهای شخصی قرار می‌گیرند و پایین‌ترین میزان رضایت هم نصیب کالاهای دخانی و وسایل نقلیه می‌شود.

خودروسازان؛ صدرنشین شکایت‌ها

این نهاد متولی نظارت بر کیفیت و استاندارد کالاها، ارزیابی مصرف‌کنندگان را بر اساس نرخ شکایت‌های ثبت شده در ۱۴ خوشه تقسیم بندی و اعلام کرده که بالاترین میزان خسارت به خودرو و پس از آن رایانه، تلویزیون، ماشین ظرفشویی و لباس‌شویی و یخچال فریزر اختصاص دارد و کالاهایی چون تلفن همراه، جاروبرقی، سیگار، ظروف پخت غذا و موتورسیکلت‌هم شکایت مصرف‌کننده بالاتر از سایر کالاها را ثبت کرده است.

کمترین میزان نرخ شکایت ثبت شده یا اظهارشده اما مربوط به مایع ظرفشویی، آب لیمو، آبمیوه، دستکش، سوسیس و کالباس، نوشابه، پودر رخ‌شویی اختصاص دارد. پس از آن هم کالاهایی چون لباس نوزاد، کنسرو ماهی، بستنی، رب و سس، شوینده‌های بهداشتی، ظروف شیشه‌ای، پراهن مردانه ثبت کرده‌اند.





",economy,
667,"
به گزارش همشهری آنلاین، محمدحسن آصفری عضو کمیسیون تلفیق لایحه برنامه هفتم توسعه با اشاره به گام مجلس برای متناسب سازی حقوق بازنشستگان در لایحه برنامه هفتم توسعه، بیان کرد: یکی از کارهای خوب کمیسیون تلفیق لایحه برنامه هفتم توسعه بحث متناسب سازی حقوق بازنشستگان بود و ما دولت را مکلف کردیم تا حقوق بازنشستگان را تا ۹۰ درصد با حقوق شاغلان هم تراز کند. با توجه به شرایط تورمی جامعه این افزایش به نسبت تورم صورت خواهد گرفت.

وی در ادامه اظهار کرد: بخش زیادی از بازنشستگان امروز با مشکل معیشتی مواجه هستند و شرایط تورمی جامعه زندگی را برای بازنشستگان سخت کرده است. دریافتی بازنشستگان کم است و بیش از ۸۰۰ هزار نفر از بازنشستگان زیر ۵ میلیون تومان حقوق می گیرند که این مبالغ کفاف زندگی بازنشستگان را نمی دهد. کمیسیون تلفیق لایحه برنامه هفتم تصویب کرد تا حقوق بازنشستگان و شاغلان متناسب سازی شود و حقوق بازنشستگان به ۹۰ درصد حقوق شاغلان برسد. ان‌شاءالله ظرف هفته آینده این موضوع به تصویب صحن مجلس نیز خواهد رسید.

این عضو کمیسیون تلفیق لایحه برنامه هفتم تصریح کرد: بر اساس مصوبه کمیسیون تلفیق لایحه برنامه هفتم،‌ کلیه بازنشستگان کشوری، لشکری و تامین اجتماعی، شامل این مصوبه متناسب سازی حقوق خواهند شد.

",economy,
668,"
به گزارش همشهری، دو سالی می‌شود که بستر قانونی برای سنددار کردن خانه‌هایی که در اراضی دولتی حاشیه شهرها احداث شده، فراهم آمده و از شهریور سال قبل نیز با تصویب آئین‌نامه مربوط به این قانون، راه برای حل این مشکل قدیمی در یک بازه زمانی محدود باز شده است؛ فرصتی که تا پایان سال جاری برقرار بوده و هنوز در مورد تمدید احتمالی آن صحبتی نشده است.

در بند «ک» تبصره ۱۱ قانون بودجه ۱۴۰۱، این اجازه به دولت داده شده بود که برای ساختمان‌های احداث شده در اراضی دولتی حاشیه شهرها موسوم به سکونت‌گاه‌های غیررسمی، تحت شرایطی سند مالکیت صادر کند تا این املاک بانک‌پذیر شوند و بهره‌برداران این واحدها بتوانند از تسهیلات بازآفرینی بافت‌های ناکارآمد و حاشیه‌ای استفاده کنند.

این اجازه در سال جاری نیز بر اساس بند «م» تبصره ۱۱ قانون بودجه ۱۴۰۲ تا آخر اسفندماه تمدید شد و متقاضیان حدود ۴ ماه دیگر فرصت دارند با ثبت‌نام در سامانه معرفی شده از سوی وزارت راه و شهرسازی، برای سنددار کردن اراضی تحت تصرف خود اقدام کنند.

شیوه ثبت درخواست سند

طرح سنددار کردن خانه‌های واقع در مناطق کم‌برخوردار و حاشیه شهرها که از شهریور سال گذشته با تصویب آیین‌نامه در حال اجراست، مزایایی نظیر برخورداری از خدمات شهری و معتبر شدن اسناد در نظام بانکی برای ساکنان این بافت‌ها دارد.

مدیرعامل شرکت بازآفرینی شهری ایران روز گذشته اعلام کرد: متقاضیان دریافت سند در سکونتگاه‌های غیررسمی و حاشیه‌نشین تا پایان اسفند امسال فرصت ثبت‌نام در سامانه ارائه تسهیلات بافت فرسوده را دارند.

محمد آیینی با اعلام این خبر گفته است: متقاضیان می‌توانند با مراجعه به سامانه ارائه تسهیلات بافت فرسوده شهری شرکت بازآفرینی شهری ایران به نشانی www.facility.udrc.ir نسبت به ثبت تقاضای خود برای دریافت سند مالکیت ملک خود اقدام کنند.

به گفته معاون وزیر راه و شهرسازی ، این اقدام برای نوسازی بافت‌های فرسوده و ترغیب و تشویق مردم، سازندگان و پیمانکاران به اهمیت نوسازی این بافت‌ها و ساماندهی سکونتگاه‌های غیررسمی در دستور کار دولت سیزدهم قرار گرفته است.

تکلیف تمدید قانون مشخص نیست

مهلت قانون سنددار کردن اراضی دولتی تصرف شده در حاشیه شهرها، در پایان سال گذشته به پایان رسید اما با پیگیری دولت، در سال جاری نیز اجرای این قانون به مدت یک سال تمدید شد. در اظهارات معاون وزیر راه و شهرسازی در مورد باقی ماندن مهلت ۴ ماهه برای متقاضیان سند برای این اراضی، اشاره‌ای به‌احتمال تمدید یا تغییر این قانون نشده است؛ اما پیگیری‌های همشهری از منابع آگاه در شرکت بازآفرینی شهری حاکی از این است که هنوز هیچ صحبتی در مورد تمدید شدن یا نشدن این قانون زده نشده و فقط درصورتی‌که نظر دولت بر لزوم تداوم اجرای این قانون باشد، پیشنهاد تمدید آن در لایحه بودجه سال آینده مطرح خواهد شد و تصمیم‌گیری در مورد موافقت کردن یا نکردن با این پیشنهاد بر عهده نمایندگان مجلس خواهد بود.

اهمیت سنددار کردن اراضی حاشیه‌ای

به دنبال تکلیف قانون بودجه ۱۴۰۱ مبنی بر «ساماندهی سکونتگاه‌های غیررسمی»، هیات وزیران در ۱۶ شهریور ۱۴۰۱ آیین‌نامه مربوط به این قانون واگذاری اراضی در مالکیت وزارت راه و شهرسازی به متصرفین با اولویت سکونتگاه‌های غیررسمی را به تصویب رساند.

بافت‌های حاشیه‌ای شهرها، به‌واسطه محرومیت از امکانات شهری و سکونت غیررسمی، با بدمسکنی و آسیب‌های اجتماعی مواجه هستند و هدف این آیین‌نامه، سنددار کردن اراضی تصرف شده در حاشیه شهرهاست که توسط افراد تصرف و تبدیل به ساختمان مسکونی شده و با اولویت سکونتگاه‌های غیررسمی و واگذاری اراضی تصرف شده به مالکان اعیانی بر اساس طرح‌های مصوب جامع، تفضیلی و هادی شهری اعلام شده است.

مبانی صدور سند برای اراضی حاشیه‌ای

-ملاک تعیین زمان تصرف اراضی، بر اساس تصاویر ماهواره‌ای و هوایی است که از سازمان فضایی ایران، سازمان نقشه‌برداری کشور و سازمان جغرافیایی نیروهای مسلح دریافت می‌شود.

-آن دسته از اراضی که بنای ساختمانی با مصالح بادوام در آنها احداث شده، مشمول این آیین‌نامه هستند و اراضی دارای ساختمان‌های پیش ساخته، دیوارکشی، یا اراضی که در آنها درختکاری و زراعت انجام شده است، مشمول این آیین‌نامه نیستند.

-تقاضا باید از طریق سامانه وزارت راه و شهرسازی یا به‌صورت مکتوب با مراجعه به ادارات راه و شهرسازی ارائه شود.

-درصورتی‌که متصرفان اراضی واجد شرایط لازم نباشند، اراضی تصرفی با رعایت نصاب مقرر به قیمت کارشناسی واقعی روز به آنها واگذار می‌شود.

-عرصه اعیانی‌های تجاری و خدماتی به نرخ کارشناسی واقعی روز واگذار می‌شود و در خصوص اعیانی‌های صنعتی که عرصه آن در مناطق مسکونی واقع شده است، مشروط به رعایت مقررات زیست‌محیطی، واگذاری به نرخ قیمت واقعی کارشناسی روز و اخذ اجرت‌المثل ایام تصرف بلامانع است.

-متقاضیان می‌توانند با تسویه‌حساب ارزش معین شده عرصه، مطابق این آیین‌نامه نسبت به تملک و دریافت سند رسمی و یا دریافت قرارداد واگذاری زمین از اداره کل راه و شهرسازی استان اقدام کنند.

",economy,
669,"
به گزارش همشهری آنلاین، سید مصطفی میرسلیم در صفحه شخصی‌اش در شبکه اجتماعی ایکس نوشته است: با خوردن پول نفت به جایی نمی‌رسیم؛راه نجات در تولید محصولات و خدمات با کیفیت است. وقتی سوخت کم ارزش باشد، صرفه جویی در مصرف آن بی معنی و بهبود کیفیت دستگاه‌های انرژی‌بر فاقد توجیه می‌شود و خسارت به اقتصاد کلان کشور وارد می‌آید.





",economy,
670,"
به گزارش همشهری آنلاین به نقل از باشگاه خبرنگاران جوان، حجت الله عبد الملکی افزود: فعالیت بانک آفشور کار خود رادر کیش شروع کرده و زمینه برای فعالیت بانک های متعدد آفشور، بیمه آفشور و بورس بین الملل فراهم شده است. 

به گفته دبیر شورای عالی مناطق آزاد مذاکراتی را همچنان با بانک مرکزی جلو می بریم موافقت اصولی از طرف بانک مرکزی ارائه شده مسئله اصلی کیفیت و ترکیب سهامداران و شرکا است که کار را جلو می برد و به زودی خبرهای بهتری را اعلام خواهیم کرد.

او افزود: بانک آفشور در مناطق آزاد فعال شده و به جهت مسائل ایمنی کار فعلا اسم را اعلام نمی کنیم و سرمایه مورد نظر همان بانک مرکزی است.



 گزارش جدید بانک مرکزی از وضعیت نرخ سود بین‌بانکی


",economy,
671,"
به گزارش همشهری آنلاین به نقل از تسنیم، تازه‌ترین آمار بانک مرکزی از تسهیلات پرداختی بانک‌ها نشان می دهد که جمع تسهیلات پرداختی نظام بانکی طی هفت ماهه سال ۱۴۰۲ مبلغ ۲۸، ۴۷۸.۹ هزار میلیارد ریال است که در مقایسه با دوره مشابه سال قبل مبلغ ۵، ۴۸۴.۴ هزار میلیارد ریال (معادل ۲۳.۹درصد) افزایش داشته است. 

از کل تسهیلات پرداختی، مبلغ ۲۳، ۷۰۳.۱ هزار میلیارد ریال معادل ۸۳.۲ درصد به صاحبان کسب و کار (حقوقی و غیرحقوقی) و ۴، ۷۷۵.۸ هزار میلیارد ریال معادل ۱۶.۸ درصد به مصرف کنندگان نهایی (خانوار) تعلق گرفته است.

جدول ۱ بیانگر هدف از دریافت تسهیلات پرداختی در بخش‌های اقتصادی طی هفت ماهه ابتدای سال ۱۴۰۲ است. سهم تسهیلات پرداختی در قالب سرمایه در گردش در کلیه بخش‌های اقتصادی طی هفت ماهه سال ۱۴۰۲ مبلغ ۱۸، ۲۲۴.۲ هزار میلیارد ریال معادل ۷۶.۹ درصد کل تسهیلات پرداختی به صاحبان کسب و کار است. همچنین سهم تسهیلات پرداختی در قالب خرید کالای شخصی توسط مصرف کننده نهایی (خانوار) مبلغ ۱، ۸۹۱.۹ هزار میلیارد ریال معادل ۳۹.۶ درصد از کل تسهیلات پرداختی به مصرف کنندگان نهایی (خانوار) است.

سهم تسهیلات پرداختی بابت تأمین سرمایه در گردش بخش صنعت و معدن در هفت ماهه سال ۱۴۰۲ معادل ۷، ۰۲۵.۸ هزار میلیارد ریال بوده است که حاکی از تخصیص ۳۸.۶ درصد از منابع تخصیص یافته به سرمایه درگردش کلیه بخش های اقتصادی (مبلغ ۱۸، ۲۲۴.۲ هزار میلیارد ریال) است.

ملاحظه می‌شود از ۸، ۵۲۹.۲ هزار میلیارد ریال تسهیلات پرداختی در بخش صنعت و معدن معادل ۸۲.۴ درصد آن (مبلغ ۷، ۰۲۵.۸ هزار میلیارد ریال) در تأمین سرمایه در گردش پرداخت شده است که بیانگر توجه و اولویت‌دهی به تأمین منابع برای این بخش توسط بانک‌ها در سال ۱۴۰۲ است. 



 تسهیلات خرد (کمتر از ۳۰۰۰ میلیون ریال) 

از کل تسهیلات پرداختی در دوره یاد شده، مبلغ ۶، ۲۹۶.۶ هزار میلیارد ریال معادل ۲۲.۱ درصد به صورت تسهیلات خرد اعطا شده است. همچنین مبلغ ۵۴۳.۶ هزار میلیارد ریال نیز در قالب کارت‌های اعتباری انجام پذیرفته است، که با احتساب این مبلغ، کل تسهیلات پرداختی خرد (کمتر از سه میلیارد ریال) به مبلغ ۶، ۸۴۰.۲ هزار میلیارد ریال معادل ۲۳.۶ درصد کل تسهیلات پرداختی را شامل می‌شود.

شایان ذکر است با توجه به اینکه تسهیلات پرداختی در قالب کارت‌های اعتباری نیز در بخش خانوار پرداخت شده است، با این اوصاف سهم بخش خانوار از ۱۶.۸درصد در جدول‌-۱، به ۱۸.۳ درصد کل تسهیلات پرداختی افزایش می‌یابد. (جدول۲)



 بانک مرکزی البته تأکید دارد: همچنان باید در تداوم مسیر جاری، ملاحظات مربوط به کنترل تورم را نیز در نظر گرفت و همواره مراقب قدرت گرفتن پتانسیل تورمی ناشی از فشار تقاضای کل در اقتصاد نیز بود. بر این اساس ضروری است به افزایش توان مالی بانک‌ها از طریق افزایش سرمایه و بهبود کفایت سرمایه بانک‌ها، کاهش تسهیلات غیرجاری و بازگرداندن آنها به مسیر صحیح اعتباردهی بانک‌ها، افزایش بهره‌وری بانک‌ها در تامین سرمایه در گردش تولیدی، پرهیز از فشارهای مضاعف بر دارایی بانک‌ها و ترغیب بنگاه‌های تولیدی به سمت بازار سرمایه به عنوان یک ابزار مهم درتامین مالی طرح‌های اقتصادی (ایجادی) توجه ویژه‌ای کرد.



۲۶ همت به نفع مسکن ملی | حساب کشی از بانک هایی که پای کار نهضت ملی نیامدند


",economy,
672,"
به گزارش همشهری آنلاین به نقل از فارس، بورس اوراق بهادار تهران امروز که با عرضه اولیه شرکت کرومیت در فرابورس همراه بود، در یک روند کاهشی قرار گرفت، بگونه‌ای که شاخص کل در پایان معاملات با از دست دادن ۷۱۹۱ واحد معادل ۰.۳۵ درصد به رقم ۲ میلیون و ۳۸ هزار و ۸۷۵ واحد رسید.

همچنین شاخص هموزن با کاهش ۶ واحد به رقم ۷۰۲ هزار و ۱۴۰ واحد رسید. ارزش روز بازار در بورس تهران به بیش از ۷ میلیون و ۸۰ هزار میلیارد تومان رسید.

معامله‌گران امروز افزون از ۶.۶ میلیارد سهام و اوراق مالی در قالب ۲۹۶ هزار فقره معامله و به ارزش ۴ هزار و ۵۷۳ میلیارد تومان داد و ستد کردند.

همه شاخص‌های بورس امروز قرمز شدند، البته میزان کاهش زیر یک درصد بوده بگونه‌ای که شاخص کل و شاخص قیمت با معیار وزنی ـ ارزشی ۰.۳۵ درصد کاهش یافتند، اما با معیار هموزن بدون کاهش بودند.

شاخص آزاد شناور ۰.۳۹ درصد کاهش یافت، شاخص بازار اول بورس ۰.۵۲ درصد کاهش یافت و شاخص بازار دوم بورس ۰.۱۶ درصد افت کرد.

امروز نماد کشتیرانی جمهوری اسلامی بیشترین اثر افزایشی در شاخص بورس را داشته و برعکس نمادهای پتروشیمی خلیج‌فارس، فولاد مبارکه، بانک ملت، ملی مس و گل‌گهر و سرمایه‌گذاری غدیر بیشترین اثر کاهشی در شاخص بورس را از خود به جای گذاشته‌اند.

در فرابورس ایران هم شاخص کل امروز با ۶۳ واحد کاهش به رقم ۲۴ هزار و ۹۷۶ واحد رسید. ارزش بازار اول و دوم فرابورس به بیش از یک میلیون و ۴۰۳ هزار میلیارد تومان رسید.

ارزش بازار پایه فرابورس ۴۱۰ هزار میلیارد تومان شد. معامله‌گران امروز بیش از ۴.۵ میلیارد سهام و اوراق مالی در قالب ۱۹۰هزار معامله و به ارزش ۳ هزار و ۵۲۴ میلیارد تومان داد و ستد کردند.

شاخص کل و شاخص قیمت در فرابورس نسبت به روز گذشته ۰.۲۵ درصد کاهش یافتند. این دو شاخص با معیار هموزن به اندازه ۰.۵ درصد رشد کردند، شاخص بازار اول فرابورس ۰.۲ درصد افت کرد و شاخص بازار دوم فرابورس ۰.۲۷ درصد کاهش یافت.

امروز نمادهای برق و انرژی پیوند و بندری سینا بیشترین اثر افزایشی در شاخص فرابورس را داشتند و نمادهای آریا ساسول، ایران‌خودرو دیزل، پتروشیمی زاگرس، فولاد هرمزگان و صبا تأمین بیشترین اثر کاهشی در شاخص فرابورس را از خود به جای گذاشته‌اند.



یک عرضه اولیه جدید امروز در فرابورس عرضه می‌شود


",economy,
673,"
به گزارش همشهری آنلاین به نقل از ایسنا، احسان خاندوزی در حاشیه جلسه هیئت دولت در جمع خبرنگاران در پاسخ به پرسشی درباره وضعیت اعطای تسهیلات خرد بدون ضامن و امتناع بانک‌ها از پرداخت این تسهیلات، اظهار کرد: دو محور در این زمینه وجود دارد؛ محور اول پرداخت تسهیلات خرد است و محور دوم اینکه اگر از همان بانک پرداخت حقوق یا بازنشستگی متقاضی انجام می‌شود، حق درخواست ضامن جدید ندارند.

وی افزود: در محور اول، گرچه عدد پرداختی امسال به شکل معناداری بیش از سال گذشته است اما باتوجه به سیاست‌های کنترل سقف ترازنامه بانک‌ها این گلایه درست است و بسیاری مردم در صف دریافت تسهیلات خرد باقی ماندند که طبق سقفی که بانک مرکزی قرار داده، بانک‌ها چندان امکان این را ندارند که درخواست‌ها را پاسخ دهند.

خاندوزی تاکید کرد: این امر نیازمند اتخاذ تصمیمی در چهارماه پایانی سال است که در شورای پول و اعتبار تصمیم‌گیری برای نیازهای خرد عامه انجام می‌شود، اما در محور دوم که اخذ ضمانت‌نامه‌هایی و تضامینی فراتر از دریافت حقوق یا مستمری و بازنشستگی از بانک‌ها باشند، هر موردی از تخلف شکل گیرد، دستور رئیس‌جمهوری و مصوبه مجمع عمومی بانک‌های دولتی همچنان سرجای خود است و بازرسی وزارتخانه به آن رسیدگی خواهد کرد.

وزیر اقتصاد گفت: سختگیری‌ها برای کاهش بخشنامه‌ها و استعلامات گمرکی را تداوم می‌بخشیم تا رکوردی در کاهش مقررات و پیش‌بینی‌پذیر کردن تولید در حوزه تجارت خارجی ثبت کنیم.

خاندوزی اظهار کرد: برای تحقق بخشی از هدف رشد تولید، در حوزه تجارت خارجی و پیش‌بینی‌پذیرکردن تولید در ۸ ماهه اول امسال دو اقدام را انجام دادیم؛ تعداد بخشنامه‌های گمرک و سازمان‌های مرتبط با تجارت خارجی ۵۵ درصد نسبت به سال گذشته کاهش یافت.

وی افزود: یعنی عدد ۲۰۲ بخشنامه سال گذشته در ۸ ماهه را به ۹۱ بخشنامه کاهش دادیم. در حوزه متوسط زمان استعلامات گمرکی که ۱۱ یا ۱۲ روز در ابتدای امسال بود به ۶ روز کاهش دادیم و همچنان این مسیر را تا رسیدن به حداکثر ۳ روز ادامه می‌دهیم. در حوزه بخشنامه‌ها هم این سختگیری را تداوم می‌بخشیم تا به رکورد کاهش مقررات و پیش‌بینی‌پذیر کردن برای تولید در حوزه تجارت خارجی کشور برسیم.



تسهیلات قرض‌الحسنه از این تاریخ با مدل جدید پرداخت می شود


",economy,
674,"
به گزارش همشهری آنلاین به نقل از ایسنا، سید صولت مرتضوی در حاشیه جلسه هیئت دولت در جمع خبرنگاران، اظهار کرد: مراکز رسمی مثل مرکز آمار و بانک مرکزی براساس سنجش نوبتی، نرخ بیکاری را مشخص می کنند.

وی اضافه کرد: از سویی سامانه‌ای به نام سامانه «شناسایی جمعیت بیکار و جویای کار ایران» در دست راه‌اندازی است که در آینده نزدیک با راه‌اندازی این سامانه و همکاری که دستگاه‌های مختلف انجام می‌دهند، به‌روز خواهیم دانست که چه تعداد شاغل، چه تعداد افراد جویای کار و چه تعداد بیکار داریم و علت بیکاری آنها چیست؟

مرتضوی افزود: همچنین از طریق این سامانه تعداد کارفرمایانی که علاقه‌مند هستند از خدمات کارگران استفاده کنند مشخص می شود. همچنین مشخص می‌شود که علت چه تعداد از نیروهای جویای کار و بیکار، سرمایه و چه تعداد عدم آموزش است.



کارگران موقت دائمی می شوند؟ | همه کارگران مشمول طرح طبقه‌بندی مشاغل می‌شوند


",economy,
675,"
به گزارش همشهری آنلاین به نقل از تجارت‌نیوز، گروه صنعتی ایران خودرو شرایط پیش‌ فروش پژو ۲۰۷ اتوماتیک ویژه متقاضیان خرید خودرو از سامانه یکپارچه را اعلام کرد. این شرایط ویژه آن گروه از متقاضیان است که در نوبت اول سامانه یکپارچه ثبت‌نام کرده‌اند و اسامی آن‌ها به‌عنوان اولویت زمستان ۱۴۰۲ و اولویت بهار ۱۴۰۳ اعلام شده است. ایران خودرو برای این گروه از مشتریان پیامک اطلاع‌رسانی را ارسال کرده است. علاوه‌براین، اسامی این افراد در سایت فروش اینترنتی ایران خودرو قابل مشاهده است.

همانند شرایط پیش فروش تارا و هایما، ایران خودرو نیز دو موعد متفاوت برای تحویل پژو ۲۰۷ اتوماتیک به مشتریان در نظر گرفته است. در روش اول متقاضیان می‌توانند اتومبیل خود را در خرداد ۱۴۰۳ تحویل بگیرند. برای تحویل خودرو در خرداد ۱۴۰۳، لازم است تا متقاضی ۴۰ درصد از قیمت خودرو را در زمان ثبت‌نام به شرکت ارائه دهد. این مبلغ حدود ۲۴۱ میلیون تومان است. سود مشارکت ۱۸ درصدی و سود انصراف ۱۵ درصدی نیز برای این بخش از شرایط پیش‌ فروش پژو ۲۰۷ اتوماتیک در نظر گرفته شده است.

در بخش دوم شرایط پیش‌ فروش پژو ۲۰۷ اتوماتیک، موعد تحویل خودرو تیرماه ۱۴۰۳ عنوان شده است. طی این مرحله متقاضیان بایستی ۳۵ درصد قیمت خودرو که معادل تقریبی ۲۱۰ میلیون تومان است را به ایران خودرو ارائه دهند. سود مشارکت این بخش ۱۹ درصد و سود انصراف آن نیز ۱۶ درصد به‌صورت سالیانه در نظر گرفته شده است.

قیمت پژو ۲۰۷ اتوماتیک سقف شیشه‌ای بهینه درحال‌حاضر ۶۰۲ میلیون تومان اعلام شده است. البته با توجه به شرایط بازار، امکان افزایش قیمت خودرو در کارخانه طی ماه‌های آتی دور از انتظار نیست. رنگ‌های قابل انتخاب در شرایط پیش‌ فروش پژو ۲۰۷ اتوماتیک شامل سفید، خاکستری، نقره‌ای، مشکی آبنوس، نقره‌ای تیتانیوم، آبی کاسپین، قرمز دو پوششه و سبز کله غازی هستند. این شرایط از روز پنجشنبه ۱۸ آبان‌ماه ۱۴۰۲ آغاز شده است و تا روز یکشنبه پنجم آذرماه ۱۴۰۲ در اختیار متقاضیان قرار دارد.





عرضه بعدی ایران‌خودرو و سایپا در سامانه یکپارچه فقط به یک شرط


",economy,
676,"
به گزاش همشهری آنلاین به نقل از تسنیم، مطابق ماده ۷ قانون کار حداکثر مدت موقت برای کارهایی که طبیعت آنها جنبه غیر مستمر دارد توسط وزارت کار و امور اجتماعی تهیه و به تصویب هیات وزیران خواهد رسید.

 سقف قراردادهای موقت در بهمن‌ماه سال ۹۸ به مدت ۴ سال تعیین شد. از آنجا که قرار شد حداکثر مدت موقت از تاریخ ابلاغ آن تصویب‌نامه محاسبه شود، در نتیجه بهمن ماه امسال تمام کسانی که به مدت ۴ سال در کار موقت حضور داشتند باید قراردادشان به قرارداد دائم تبدیل شود.

سمیه گلپور، رئیس کانون عالی انجمن‌های صنفی کارگری کشور درباره دائمی شدن قرارداد کارگرانی که ۴سال است به صورت موقت فعالیت می کنند گفت: در آیین نامه تبصره یک ماده هفت قانون کار تاکید شده که بعد از چهارسال یکسری از مشاغل باید به قرارداد موقت و قرارداد دائم برسند، ولی من به این نکته بسنده می‌کنم که متاسفانه علاوه بر عدم حسن نظارت بر اجرای آیین نامه‌ها فراتر از آن آیین نامه‌ها، بخش نامه‌ها، خود قوانین یکی از معضلاتی هست که در جامعه کارگری دست و پای کارگران را گرفته است.

رئیس کانون عالی انجمن‌های صنفی کارگری کشور افزود: متأسفانه در حال حاضر شاهد هستیم بعضی از کارفرمایان قرار داد منعقد نمی‌کنند، یعنی کارگران بدون قرارداد مشغول کار می شوند. از سوی دیگر علی رغم اینکه مسئولان هرچند به صورت شفاهی دریافت چک سفید امضا و سفته از کارگر را ممنوع کرده اند، اما هنوز در حال انجام است. یعنی مکانیزمی که مانع انجام این اقدامات ضد کارگری بشود وجود ندارد.

 وی با اشاره به اجرای دائمی شدن قرارداد کارگری که ۴سال از اشتغال موقت آنها گذشته است گفت: چه ضمانتی برای اجرای این تبصره از بند قانونی وجود دارد؟ طرح طبقه بندی مشاغل به نفع کارگران است اما سال های زیادی است که اجرا نمی شود.

گلپور بیان کرد: من با صراحت می‌گویم که ۷۰درصد کارگاه‌ها، حتی کارگاه‌های بزرگ طرح طبقه بندی مشاغل را انجام ندادند طرحی که در آن متناسب با زمانی که کارگر کار می‌کرده و شرایط خودش را ارتقا داده است، از نظر کاری ارتقا پیدا می‌کند از یک گروه به گروه دیگر می‌رود، و لذا دستمزدش مورد تاثیر قرار می‌گیرد.



درخواست مجدد شورای عالی کار برای برگزاری جلسه ترمیم دستمزد کارگران


",economy,
677,"
همشهری آنلاین- مرضیه ثمره‌حسینی: کارشناس بازار طلا و سکه در مورد وضعیت بازار طلا و سکه در هفته جاری که رو به اتمام است، گفت: برخلاف انتظارات داخلی و حتی جهانی که گمان می‌رفت اتفافات خاورمیانه می‌تواند روی قیمت طلا و حتی نفت تاثیر بگذارد، اینگونه نشد و نفت گران نشد و قیمت طلا هم سیر نزولی پیدا کرد و در این هفته هم روزی چند دلار قیمت هر انس طلا با کاهش همراه بود.

محمد کشتی‌آرای در گفت و گو با همشهری آنلاین افزود: از طرف دیگر، با توجه به مدیریت و کنترل قیمت ارز، قیمت ارز هم نوسان زیادی نداشت و برخلاف انتظار که همه تصور می‌کردند قیمت ارز صعودی خواهد شد این اتفاق نیفتاد و حتی نزولی بود و در محدوده ۵۱ هزار تومان دادوستد شد.

وی افزود: این عوامل به انضمام کاهش دادوستدها باعث شد این هفته قیمت طلا و سکه سیر نزولی داشته باشد و به نسبت اول هفته با کاهش همراه باشد.

حباب سکه کاهش یافت؟

نایب رئیس سابق اتحادیه طلا و جواهر در مورد حباب سکه هم بیان کرد: حباب سکه تغییری نکرد و وقتی حباب کاهش یا افزایش پیدا نمی‌کند نشان‌دهنده ثبات و تعادل عرضه و تقاضاست.

کشتی‌آرای افزود: در حال حاضر سکه در محدوده ۵ میلیون و ۱۰۰ هزار تومان دارای حباب است. اما طلا در دو هفته اخیر حباب خود را از دست رفته و حباب آن صفر شده و در حال حاضر قیمت طلا که در بازار داخل هر گرم ۲ میلیون و ۴۱۰ هزار تومان است قیمت واقعی است و هیچ‌گونه حبابی ندارد ولی از آنجا که تنها عامل واگذاری سکه، بانک مرکزی است و عرضه‌ای صورت نمی‌گیرد، سکه همچنان دارای حباب است که در حال حاضر حباب آن ثابت مانده است.

این کارشناس بازار طلا و سکه در مورد حباب دیگر انواع قطعات سکه گفت: نیم سکه در حدود ۴ میلیون و ۸۰۰ هزار تومان حباب دارد. ربع سکه هم حدود ۴ میلیون و ۵۰۰ تومان دارای حباب است. بیشترین حباب را سکه‌های یک گرمی دارند که به نسبت وزن حدود یک میلیون و ۸۰۰ هزار تومان دارای حباب هستند.

پیش‌بینی قیمت طلا و سکه در هفته آینده

نایب رئیس سابق اتحادیه طلا و جواهر در مورد وضعیت بازار طلا در هفته آینده هم گفت: این هفته در مجموع بازار آرام و باثبات بود که همانطور که اشاره شد علت آن کم‌نوسان بودن قیمت طلا و سکه بود که عامل اصلی آن قیمت جهانی طلا و قیمت ارز بود. قیمت جهانی طلا در این هفته کاهشی بود و قیمت ارز هم با ثبات بود.

کشتی‌آرای در پاسخ به اینکه احتمال دارد قیمت هر گرم طلای 18 عیار از ۲ میلیون و ۴۰۰ هزار تومان پایین‌ بیاید؟ گفت: خیر، چون همانطور که اشاره کردم در حال حاضر قیمت طلا واقعی است و از طرف دیگر با توجه به شرایط اقتصادی، قیمت ارز در همین محدوده منطقی به نظر می‌آید و قیمت جهانی طلا هم تقریبا در یک رقم ثابتی نوسان می‌کند، بنابراین فعلا به نظر نمی‌رسد ما نوسان زیادی داشته باشیم و حتی به نظر می‌رسد در هفته آینده هم قیمت‌ها در محدوده قیمتی این هفته باقی بماند.

",economy,
678,"
به گزارش همشهری آنلاین، امروز چهارشنبه ۲۴ آبان تا لحظه تنظیم این خبر بر اساس نرخ اعلامی اتحادیه صنف فروشندگان و سازندگان طلا، جواهر، نقره و سکه تهران، قیمت طلای ۱۸ عیار هر گرم ۲ میلیون و ۴۲۷ تومان، قیمت سکه تمام‌بهار آزادی طرح قدیم ۲۵ میلیون و ۸۰۰ هزار تومان، قیمت سکه تمام‌بهار آزادی طرح جدید نیز ۲۹ میلیون و ۵۰ هزار تومان است.

قیمت نیم‌سکه بهار آزادی ۱۵ میلیون و ۳۰۰ هزار تومان، ربع سکه بهار آزادی ۱۰ میلیون و ۳۰۰ هزار و سکه یک‌ گرمی ۵ میلیون و ۸۰۰ تومان تعیین شده است.



حباب طلا صفر شد؛ ‌ کدام سکه بیشترین حباب را دارد؟ | پیش بینی وضعیت بازار طلا و سکه در هفته آینده

جدیدترین قیمت دلار، یورو و درهم در مرکز مبادله ارز | دلار چند شد؟ 





محصول
نرخ (تومان) 


سکه تمام طرح جدید
۲۹ میلیون و ۵۰ هزار


سکه تمام طرح قدیم
۲۵ میلیون و ۸۰۰ هزار


نیم سکه بهار آزادی
۱۵ میلیون و ۳۰۰ هزار


ربع سکه بهار آزادی
۱۰ میلیون و ۳۰۰ هزار


سکه یک گرمی
۵ میلیون و ۸۰۰ 


طلای ۱۸ عیار
۲ میلیون و ۴۲۷ هزار




",economy,
679,"
به گزارش همشهری آنلاین به نقل از فارس، معاون حمل و نقل وزیر صمت با بیان اینکه عرضه بعدی ایران‌خودرو و سایپا در سامانه یکپارچه منوط به کوتاه‌شدن صف نوبت‌دهی تحویل خودرو و تحویل به متقاضیان ثبت‌نام‌کننده است، گفت: هر ۲ خودروساز، محصولاتشان را تا پایان ۱۴۰۳ در سامانه یکپارچه برای فروش، نوبت‌دهی کرده‌اند.

منوچهر منطقی در خصوص نحوه عرضه خودرو در سامانه یکپارچه و زمان بازگشایی نوبت بعدی سامانه یکپارچه خودرو، اظهار کرد: در خصوص عرضه خودرو، در مرحله اول و دوم خودروسازان ظرفیتشان را اعلام و براساس این ظرفیت، عرضه خودرو در سامانه یکپارچه انجام شد، متقاضیان در نوبت تحویل خودرو قرار گرفتند و در حال حاضر عرضه خودرو توسط خودروسازان در سامانه یکپارچه براساس افزایش ظرفیت صورت می‌گیرد. 

معاون وزیر صمت در پاسخ به این سئوال که مرحله بعدی عرضه یکپارچه خودرو چه زمانی است؟ گفت: با توجه به ظرفیت‌های موجود خودروسازان اگر الان عرضه خودرو برای مرحله بعد صورت گیرد، تعداد بیشتری در نوبت تحویل قرار می‌گیرند و به عبارتی صف طولانی‌تری تشکیل می شود و ممکن است نوبت‌های تحویل به زمان دورتری موکول شود. 

معاون صنایع حمل و نقل وزارت صنعت، معدن و تجارت افزود: براساس تجربه ای که از عرضه های یکپارچه در سامانه خودرو داشتیم، متقاضیانی خرید خودرو که نوبت تحویل خودروهایشان در سال دوم قرار گرفته است، نگرانی های زیادی دارند بنابراین با توجه به این بازخوردها، تصمیم گرفتیم تا برای عرضه‌های بعدی منتظر بمانیم تا صف نوبت‌دهی تحویل خودرو کوتاه‌تر شود. 

منطقی بیان کرد: بنابراین بعد از اینکه صف نوبت‌دهی تحویل خودرو به مشتریان کوتاه شد در صورتی که خودروسازان امکان تولید و عرضه بیشتر را داشته باشند آن وقت می‌توان در خصوص عرضه خودرو در نوبت‌های بعدی تصمیم گیری کرد. 

وی با تاکید بر اینکه باید روحیات مشتریان را در نظر گرفت، گفت: قطعا قرار گرفتن در یک نوبت یک یا ۲ ساله برای خرید خودرو مطلوب مشتریان نیست بنابراین سیاست ما هم پاسخگویی به صف ایجاد شده برای خرید خودرو است. 

معاون حمل و نقل وزارت صنعت، معدن و تجارت اضافه کرد: براساس محاسبه روند تولید و عرضه امسال، می توان زمان عرضه بعدی را محاسبه کرد. در بعضی از سایت‌ها روند تولید خوب و در بعضی سایت‌ها خوب نیست،‌ اما در مجموع هر چه جلوتر می‌رویم واقع گرایانه‌تر می توانیم تصمیم‌گیری کنیم‌.

منطقی گفت: نکته مهم این است که اگر عرضه خودرو به اندازه کافی صورت گیرد آن وقت دیگری نیازی به این صف ها و نوبت‌دهی‌ها هم نیست. 

وی افزود: ۲ خودروساز بزرگ محصولاتش را در تا پایان ۱۴۰۳ در سامانه یکپارچه برای فروش، نوبت‌دهی کرده‌اند و برای اینکه این نوبت‌دهی را تمدید کنند باید به این نوبت‌ها پاسخ دهند و ظرفیت آینده را محاسبه کنند و بر مبنای آن عرضه بالا داشته باشند. 



جدیدترین وضعیت قیمت‌ها در بازار خودرو | کوئیک، پژو ۲۰۷، شاهین، پژو، آریزو و و هایما چقدر قیمت خورد؟


",economy,
680,"
به گزارش همشهری آنلاین به نقل از تسنیم، در معاملات امروز چهارشنبه ۲۴ آبان ۱۴۰۲ مرکز مبادله ارز و طلای ایران، هر اسکناس دلار آمریکا با افزایش نسبت به روز کاری قبل به ۴۱ هزار و ۵۰۴ تومان و نرخ حواله دلار نیز به ۳۷ هزار و ۷۳۱ تومان رسیده است.

قیمت هر اسکناس یورو در مرکز مبادله ایران نیز با افزایش نسبت به روز کاری قبل به ۴۵ هزار و ۷۳ تومان و نرخ حواله یورو نیز به ۴۰ هزار و ۹۷۶ تومان رسیده است.

از سوی دیگر، اسکناس درهم امارات نیز با افزایش قیمت نسبت به روز کاری گذشته ۱۱هزار و ۳۰۱ تومان ارزش‌گذاری شده و نرخ حواله درهم نیز ۱۰هزار و ۲۷۴ تومان است.



حباب طلا صفر شد ؛‌ کدام سکه بیشترین حباب را دارد؟ | پیش بینی وضعیت بازار طلا و سکه در هفته آینده


",economy,
681,"
به گزارش همشهری آنلاین به نقل از تجارت‌نیوز، قیمت خودرو امروز، چهارشنبه، ۲۴ آبان ۱۴۰۲ در ثبات کامل قرار دارد. بیشتر محصولات در بازار خودروهای داخلی و مونتاژی بدون هیچ تغییری، با همان نرخ‌های روز گذشته خرید و فروش می‌شوند؛ اما تعداد انگشت‌شماری از مدل‌های موجود در بازار، نوسان اندکی را تجربه می‌کنند.

نرخ دلار از آغاز هفته جاری در محدوده ۵۱ هزار تومان، ثابت شده و همین امر دلیلی بر ثبات بازار خودرو، زیر سایه افتتاح نمایشگاه خودروی تهران شد. نمایشگاه خودرو تهران از روز گذشته و با حضور وزیر صمت افتتاح شد که رویکرد آن، توجه ویژه به خودروهای الکتریکی است.

قیمت خودروهای داخلی

بازار خودروهای داخلی از صبح امروز به تبعیت از هفته‌ها و ماه‌های گذشته کار خود را در رکود آغاز کرد. بیشتر محصولات تغییر قیمتی نسبت به روز گذشته ندارند و نوسان بعضی از مدل‌ها هم در بیشترین حد ممکن به ۱۰ میلیون تومان می‌رسد.

کوییک دنده اتوماتیک R، ارزان‌ترین خودرو اتومات موجود در بازار ایران، امروز نیز همانند روزهای گذشته، تغییری ندارد و ۴۶۲ میلیون تومان خرید و فروش می‌شود.

شاهین G در حال حاضر خودروی رده بالای تولیدی شرکت سایپا به حساب می‌آید که از ماه‌های گذشته در محدوده ۵۸۰ میلیون تومان قرار دارد و امروز نیز به تبع روزهای ابتدای هفته با همان قیمت ۵۸۵ میلیون تومان معامله می‌شود.

پژو ۲۰۷i دنده دستی یکی از محبوب‌ترین هاچ‌بک‌های بازار داخلی به شمار می‌رود که روز گذشته حدود چهار میلیون ارزان شده بود، امروز حدود دو میلیون تومان دیگر پایین آمد و به ۶۱۰ میلیون تومان رسید.

پژو پارس LX TU۵ که دیگر خودروی محبوب بازار داخلی‌ها محسوب می‌شود، از روزهای گذشته افزایش قیمت جزئی را تجربه می‌کرد که امروز نیز حدود یک میلیون تومان بالا رفته و وارد کانال ۶۳۰ میلیون تومان شده است.



قیمت خودروهای مونتاژی

جک J۴ آپشنال که در بین خودروهای مونتاژی به محصولی اقتصادی معروف است، یکی از معدود خودروهای مونتاژی به شمار می‌رود که نوسان قیمتی دارد و با افت پنج میلیون تومانی به نرخ ۷۳۵ میلیون تومان رسید.

آریزو ۵ توربوشارژ جدید از سدان‌های مونتاژی مدیران خودرو، امروز هیچ تغییری ندارد و با قیمت یک میلیارد و ۱۰۰ میلیون تومان معامله می‌شود.

هایما ۸S که از جدیدترین خودروهای مونتاژی ایران خودرو به شمار می‌رود، امروز بدون تغییر نسبت به روز گذشته و با قیمت یک میلیارد و ۶۷۰ میلیون تومان معامله می‌شود.



پیش‌بینی قیمت خودرو در روزهای آینده

با توجه به تعطیلی بازار خودرو در روزهای آینده، احتمال وقوع نوسانات قیمتی طی این روزها در بازار بسیار پایین است. از سوی دیگر روز به روز اخبار جدیدتر و امیدوارکننده‌ای از واردات خودرو به گوش می‌رسد که می‌تواند رکود بازار خودروهای داخلی و مونتاژی را بیشتر کند.

برای مثال در شب گذشته، شرکت نامی خودرو از سه محصول نیسان رونمایی کرد که قرار است در آینده نزدیک وارد بازار کشور شود و چنین رویدادهایی در کنار ثبات نرخ دلار، رکود بازار را بیشتر و بیشتر خواهد کرد.



قیمت جدید ۴ خودروی مونتاژی اعلام شد؛ اسامی خودروها


",economy,
682,"
به گزارش همشهری، بر اساس مصوبه ۱۰ آبان هیات وزیران، وزارت نفت مجاز است تعرفه گاز طبیعی آن دسته از مشترکین عمده گاز طبیعی که حداقل معادل مصرف ۱۵ روز متوالی گاز طبیعی مورد نیاز خود در دوره اوج مصرف گاز طبیعی را به تشخیص شرکت ملی گاز ایران از طریق هر یک از تأسیسات مقیاس کوچک مایع سازی گاز طبیعی (مینی ال ان جی)، ذخیره سازی و تبدیل ال ان جی به گاز طبیعی، تأسیسات فشرده سازی گاز طبیعی، ذخیره سازی و تبدیل سی ان جی به گاز طبیعی، تأسیسات ذخیره سازی گاز مایع و تبدیل آن به اس ان جی یعنی گاز مایع مخلوط با هوا قابل جایگزینی با گاز طبیعی) تامین کنند، به میزان مقادیر گاز طبیعی تأمین شده از روش های یادشده مشمول تخفیف تعرفه به میزان ۵۰ درصد می‌شود.

با تصمیم دولت، سقف استفاده هر مشترک از این تخفیف، پنج سال متوالی و دوره اوج مصرف گاز طبیعی از ۱۶ آذر ماه تا ۱۶ اسفند ماه هر سال است.

مصرف گاز صعودی می‌شود

همزمان با سرد شدن هوا در برخی استان‌های ایران گزارش‌ها از روند صعودی مصرف گاز حکایت دارد و سرپرست مدیریت دیسپچینگ شرکت ملی گاز می‌گوید: میانگین مصرف گاز در بخش خانگی - تجاری با توجه به تغییرات آب و هوایی در شمال کشور و بارندگی‌های بسیار، امروز به بالاترین مقدار از ابتدای فصل سرد سال ۱۴۰۲ رسید.

سعید عقلی توضیح داد: آمار ارائه‌شده نشان می‌دهد با تشدید برودت هوا از اواخر هفته گذشته، امروز مصرف گاز در بخش خانگی و تجاری و صنایع غیرعمده در سال ۱۴۰۲ رکورد زد و به ۳۹۰ میلیون مترمکعب در روز رسید که این رقم حدود ۵۱ درصد تولید را شامل می‌شود.

وی با بیان اینکه شرط عبوری آرام از زمستان پیش رو، مدیریت مصرف گاز در همه بخش‌هاست، ادامه داد: در ۷ ماه امسال نسبت به همین بازه زمانی در سال ۱۴۰۱، گازرسانی به نیروگاه‌های حرارتی، بیش از ۱۳ درصد رشد داشته و در کل، بیش از ۹۳ درصد سوخت مورد نیاز نیروگاه‌ها برای تولید برق کشور نیز تأمین ‌شده است که پیشرفت قابل توجی در این زمینه به‌شمار می‌رود.

سرپرست مدیریت دیسپچینگ شرکت ملی گاز ایران افزود: در واقع در فصل گرم امسال بنا بر آمار به‌طور میانگین روزانه ۲۷۷ میلیون مترمکعب گاز به نیروگاه‌ها تحویل شد که نسبت به همین دوره در سال گذشته ۱۳ درصد افزایش داشته و طی ۲۴ ساعت گذشته هم ۱۵۵ میلیون مترمکعب گاز به صنایع عمده شامل پتروشیمی‌ها، فولاد، سیمان، پالایشگاه‌ها و تلمبه‌خانه‌ها تحویل شده و محدودیتی در حجم ارسال گاز برای آنها اعمال نشده است.

او با اشاره به اینکه مصارف بخش خانگی، تجاری و صنایع غیرعمده بیش از ۵۰ درصد از گاز تحویلی به شبکه انتقال کشور را به خود اختصاص داده است، گفت: از همه می‌خواهیم با رعایت نکات ساده مانند پوشیدن لباس گرم، استفاده از پرده‌های ضخیم در منازل، تنظیم دمای وسایل گرمایشی و استفاده صحیح از وسایل گرمایشی در بخش‌های تجاری، کشاورزی و صنعتی و مدیریت مصرف انرژی، به حفظ جریان پایدار گاز در همه بخش‌ها در اقصی نقاط کشور کمک کنند.

",economy,
683,"
به گزارش همشهری آنلاین به نقل از تسنیم، سخنگوی صنعت برق با تأکید بر اینکه هم‌اکنون نیروگاه‌های مازوت سوز در تهران وجود ندارد، گفت: کمتر از ۱۰ درصد نیروگاه‌های کشور امکان استفاده از سوخت مازوت را دارند و این نیروگاه‌ها معمولا در نقاطی هستند که آلایندگی کمتری دارند. 

مصطفی رجبی مشهدی با بیان اینکه میزان مصرف برق در تابستان بیش از ۳۲ هزار مگاوات نسبت به اوج بار روزانه در زمستان بیشتر است که ناشی از استفاده از کولرها و وسایل سرمایشی است، تصریح کرد: با توجه به آنکه ۹۰ درصد تولید برق کشور توسط نیروگاه‌های حرارتی تامین می‌شود و این نیروگاه‌ها نیازمند سوخت هستند باید پیش بینی ذخیره سازی سوخت زمستان را بکنیم. 

وی افزود: در صورتی که میزان گاز تحویلی به نیروگاه‌های کشور کاهش یابد در این صورت می‌توان تامین برق پایدار را داشته باشیم.

رجبی مشهدی بیان کرد: به اندازه کافی ذخیره تولید در نیروگاه‌های کشور موجود است و ناترازی ظرفیت تولید برق در زمستان نداریم ولی به گفته مسئولان با ناترازی روزانه حدود ۲۰۰ میلیون مترمکعب گاز مواجه هستیم.



اجرای ۲۰ برنامه وزارت نیرو برای تامین برق در فصل زمستان


",economy,
684,"
به گزارش همشهری آنلاین به نقل از تسنیم، ۱۲ درصد از سهام توسعه ﻣﻌﺎدن کرومیت کاوندگان امروز چهارشنبه عرضه اولیه و ۱۸۶ میلیون سهم در دو مرحله با قیمت ارزش گذاری ۶۶۳۵ ریالی در بازار دوم معاملات فرابورس در زمان سفارش گیری واگذار می شود.

بر اساس این گزارش در مرحله اول این عرضه اولیه ۴ درصد با حداکثر سهمیه ۸۸۵ هزار سهمی به سرمایه گذاران واجد شرایط به روش حراج و در مرحله دوم، ۸ درصد دیگر همان روز با حداکثر سهمیه ۲۴۸ سهمی به سهامداران حقیقی و حقوقی به روش قیمت ثابت کشف شده تعلق می گیرد.



رشد اندک ارزش معاملات بورس | شاخص چقدر توان رشد دارد؟


",economy,
685,"
به گزارش همشهری آنلاین به نقل از باشگاه خبرنگاران، مهران محرمیان در خصوص برنامه تجمیع کارت‌های بانکی گفت: اصلا سیاست بانک مرکزی تجمیع کارت‌های بانکی نیست و در این حوزه پروژه کهربا را دنبال می‌کنیم.

وی بیان کرد: این امکان را که مردم بتوانند تمام کارت‌های بانکی را در یک اپلیکیشن قرار دهند و با NFC یا تکنولوژی‌های مشابه خرید انجام دهند را دنبال می‌کنیم، ولی بحث تجمیع کارت‌ها مطرح نیست و پروژه کهربا را در این زمینه در حال دنبال کردن هستیم.

پیش از این نیز مانی یکتا، مدیر اداره نظارت بر نظام‌های پرداخت بانک مرکزی گفته بود: آنچه به‌صورت مشخص در بانک مرکزی پیگیری می‌شود تنوع‌بخشی به ابزارهای پرداخت است و براین‌اساس به‌روزرسانی ظرفیت‌های شبکه پرداخت، ارائه امکان انجام تراکنش‌های خرید با استفاده از برنامک‌های همراه هوشمند و استفاده از کارت‌های مجازی به‌جای کارت‌های فیزیکی مطابق با آخرین فناوری روز که تحت عنوان پروژه کهربا شناخته می‌شود، در این بانک، شبکه بانکی و پرداخت در دست پیگیری است.

بر اساس این گزارش، پروژه کهربا یا طرح کارت هوشمند همراه بانکی که به تراکنش‌های حضوری بدون کارت معروف است با هدف ارتقای استانداردهای امنیتی شبکه پرداخت کشور تا دو ماه آینده قرار است اجرایی شود.

به گفته مانی‌یکتا فعلاً ۹ بانک تغییرات لازم برای اجرای این پروژه را عملیاتی کرده‌اند و ۸ شرکت از ۱۲ شرکت پرداخت هم ظرفیت‌های لازم را فعال کرده‌اند.

همچنین حدود ۷۰ هزار پایانه فروشگاهی ظرفیت انجام تراکنش‎‌های غیرتماسی از طریق برنامک‌های موبایل را دارند و دو برنامک هوشمند تلفن همراه نیز فعال‌سازی شده و آماده ارائه خدمت به مردم هستند.

",economy,
686,"
به گزارش همشهری آنلاین به نقل از باشگاه خبرنگاران جوان، کوروش نجم آبادی در این زمینه گفت: در طرح هوشمندسازی نرخ آرد و نان، هر نانوا براساس میزان پخت نان یارانه دریافت می‌کند.

مدیر طرح هوشمندسازی کارت‌خوان‌های نانوایی‌های کشور افزود: در حال ۷۶ هزار و ۶۴۰ دستگاه هوشمند پروژه نان در نانوایی‌ها نصب شده و تعدادی از دستگاه‌ها نیز پشتیبان هستند که از طریق خط تلفن ارتباط برقرار می‌کنند.

او در خصوص طرح نصب دستگاه کارت خوان و فروش هوشمند نان در انواع نانوایی‌های کشور بیان کرد: در این دولت این طرح اجرایی شده است به طوری که این موضوع گامی دیگر در مسیر توزیع عادلانه یارانه‌ها و جلوگیری از قاچاق و فروش آرد خارج از شبکه است.

نجم آبادی افزود: همچنین در طرح ایجاد شده برای شفافیت فروش نان، اطلاعات نان فروخته شده، آرد مصرفی و ... را می‌توانند روی دستگاه هوشمند خود (نانوایان) مشاهده کنند.

مدیر طرح هوشمندسازی کارتخوان‌های نانوایی‌های کشور بیان کرد: اجرای این طرح نقش مهمی در ایجاد رقابت بین نانوایی‌ها در ارتقای کیفیت نان دارد همچنین با نصب دستگاه کارت‌خوان، تمامی نانوایی‌ها رصد می‌شوند و در مرحله بعد هر نانوا براساس میزان پخت نان یارانه دریافت می‌کند.

او ادامه داد: قرار است هر نانوا به میزان فروش خود از دولت یارانه دریافت کند به طوری که نانوایان بدانند که این دستگاه با یک نرم افراز اندرویدی میزان دقیق فروش نان و حتی نوع نان در نانوایی را به دقت ثبت و رصد می‌کند.

او در پاسخ به این سئوال که این سامانه چه زمانی رونمایی می‌شود، گفت: در آینده نزدیک احتمالا در یک الی دوهفته آینده رونمایی خواهد شد.

تازه ترین اظهارات وزیر کشور درباره قیمت نان | چند درصد نانوایی‌ها نرخ مصوب را رعایت می‌کنند؟ 

",economy,
687,"
به گزارش همشهری آنلاین به نقل از تسنیم، براساس اعلام شورای رقابت با قیمت ۴ خودروی مونتاژی با تایید وزارت صنعت معدن و تجارت به عنوان خودروی جدید در جلسه ۶۱۹ شورای رقابت به رای گذاشته و مورد تصویب قرار گرفت.

 مطابق قیمت فروش محاسباتی درب کارخانه چهار خودروی مونتاژی به شرح ذیل است:

  





بانک مرکزی با واردات مجدد خودروهای نو موافقت کرد


",economy,
688,"
به گزارش همشهری آنلاین به نقل از ایرنا، مدیرعامل سازمان جمع آوری و فروش اموال تملیکی گفت: ۴۰۰ دستگاه انواع خودروهای سنگین و سواری، ماشین آلات سنگین و کشنده خارجی و داخلی در مزایده سراسری فوق العاده به شماره ۵۸۳ این سازمان عرضه شد.

سید عبدالمجید اجتهادی اظهارکرد: این تعداد دستگاه خودرو در ۲۴ استان به مزایده گذاشته شده است. علاقمندان تا ۳۰ آبان ماه می‌توانند جهت بازدید از خودروها به انبارهای این سازمان در استان‌ها مراجعه و پیشنهاد قیمت ارائه کنند.

وی افزود: شرکت در این مزایده از طریق ستاد الکترونیک دولت انجام می‌شود و روز پنجم آذرماه مرحله رمزگشایی با حضور دستگاه‌های نظارتی برگزار و نتایج به برندگان اعلام خواهد شد.

مدیرعامل سازمان جمع آوری و فروش اموال تملیکی با بیان اینکه قیمت پایه کارشناسی این تعداد خودروها، هزار و ۳۰۰ میلیارد تومان است، گفت: بیشترین تعداد خودروها از سوی استان‌های آذربایجان غربی، بوشهر، تهران، خوزستان و قم عرضه شده است.

اجتهادی خاطرنشان کرد: متقاضیان با مراجعه به سامانه ستاد تدارکات الکترونیکی دولت و سازمان اموال تملیکی می‌توانند با مشاهده فهرست خودروها و ماشین‌آلات، محل بازدید را انتخاب و در مزایده شرکت کنند



مزایده خودروهای متروکه و سواری اموال تملیکی برگزار می‌شود | حراج خودروهای کره ای و نحوه شرکت در مزایده


",economy,
689,"
به گزارش همشهری، خبری مهم که البته با انتقادهای زیادی در کشور آمریکا از سوی جمهوری‌خواهان همراه شده چرا که آنها مدعی هستند پس از افزایش تنش در سطح منطقه و جنگ اسرائیل علیه مردم غزه فلسطین، این اقدام دولت آمریکا یک باج به ایران محسوب می‌شود.

پایگاه خبری واشنگتن فری بیکن از احتمال موافقت دولت آمریکا با دسترسی ایران به ۱۰ میلیارد دلار از منابع مالی خود در عراق خبر داد. بر این اساس معافیت چند میلیارد دلاری ایران از تحریم‌ها که اولین بار در ژوئیه صادر شد و مهلت آن پایان یافته دوباره تمدید می‌شود.

پول فروش برق در حساب ایران

این منبع خبری می‌افزاید: دولت بایدن به عراق اجازه می‌دهد تا پول برق صادراتی ایران را به حساب‌های بانکی متعلق به ایران در اروپا و عمان منتقل کند. ماه گذشته بود که محمدرضا فرزین، رئیس کل بانک مرکزی در مذاکرات با همتای عمانی‌اش از احتمال آزادسازی ۱۰ میلیارد دلار از پول‌های کشور بابت طلب از عراق خبر داده بود.

نکته مهم این است که هنوز مشخص نیست که با آزادسازی ۱۰ میلیارد دلار جدید، ایران خواهد توانست از این منابع برای مصارف ارزی مورد نظرش استفاده کند چرا که برخی مقامات آمریکایی گفته‌اند که به ایران اجازه خواهد داد تا از این دلارها برای اهداف غیرتحریمی هم استفاده کند.

آزادسازی در فاز آخر

حمید حسینی، دبیرکل اتاق مشترک بازرگانی ایران و عراق در واکنش به موافقت دولت آمریکا با دسترسی ایران به ۱۰ میلیارد دلار از منابع مالی در عراق گفت: طی هفته‌های گذشته مذاکراتی در این خصوص انجام شده که خوشبختانه در مراحل پایانی است. البته مذاکرات و هماهنگی‌های لازم بین دو کشور همچنان در جریان است. تنها نکته باقی مانده در روند آزادسازی منابع ایران در عراق این است که طرف‌های عراقی معتقدند این پول به جای انتقال به عمان، می‌تواند از کشور خودشان به ایران پرداخت شود.

او در خصوص آمادگی قطعی کشور عراق برای پرداخت این مبلغ گفت: عراق طی سال‌های اخیر بارها در بحث مبادلات مالی با ما همکاری داشته و این بار هم آمادگی خود را رسما اعلام کرده، اما آن‌ها همچنان منتظرند تا اسناد و مدارک این مبادلات بین دولت و بانک‌های مرکزی ایران و عراق ارائه و بررسی شود تا این منابع در اختیار ایران قرار گیرد.

حسینی از تمایل عراقی‌ها برای پرداخت این منابع ارزی در کشور خودشان به ایران خبر داد و گفت: آنطور که طی هفته‌های اخیر در مذاکرات بین دو کشور ایران و عراق مشخص شد، گویا عراقی‌ها اصرار و تمایل بیشتری برای پرداخت این مبلغ در کشور خودشان دارند و معتقدند به جای واریز این منابع به بانکی در عمان، ایران می‌تواند مستقیما این مبلغ را با ارائه اسناد و مدارک برای خرید کالاهای اساسی و غیر تحریمی از عراق دریافت کند.

سفر آرام به ریاض

همزمان با خبر احتمال آزادسازی قریب‌الوقوع دلارهای ایران نزد بانک عراقی، محمد آرام، معاون ارزی بانک مرکزی به منظور توسعه مناسبات ارزی- بانکی و همچنین دیدار و گفت‌وگو با همتای خود در بانک مرکزی عربستان سعودی به ریاض سفر کرد. گفته شده که یک هیات تخصصی متشکل از مدیران ارزی بانک مرکزی و مدیران دستگاه‌های مرتبط معاون ارزی بانک مرکزی را همراهی می‌کنند و باید دید دستاورد مذاکرات چه خواهد بود؟

پس از قطر، امارات و عمان، عربستان چهارمین مقصد رایزنی‌های منطقه‌ای مسئولان بانک مرکزی کشورمان برای استفاده از گشایش‌های ارزی اخیر، است.

دیپلماسی ارزی دولت سیزدهم

دولت ابراهیم رئیسی پس از متوقف ماندن نسبی مذاکرات هسته‌ای، گفتگوهای جدی را برای توسعه روابط به ویژه در حوزه مالی و بانکی با کشورهای منطقه و طرف تجاری با ایران در اولویت خود قرار داده که باعث شده تا فشار تحریم‌ها بر کشور کاهش یابد.

محمد حسین روشنک، رئیس اتاق مشترک ایران و تاجیکستان می‌گوید: با وجود تمام مشکلات و تحریم‌ها ارتباط با کشورهای منطقه به خوبی صورت گرفته و این موضوع قابل کتمان نیست. وعملکرد دولت سیزدهم و بانک مرکزی با وجود تحریم‌ها قابل ستایش است؛ چراکه بهترین مدیریت در حوزه سیاست خارجی، دیپلماسی ارزی و اقتصادی در دولت سیزدهم رقم خورده است، به نحوی که رئیس کل بانک مرکزی توانست بر پایه همین دیپلماسی قوی ارزی منابع مسدود شده ایران در کره جنوبی را آزاد کند.

واکنش‌ها به آزادسازی دلارها

برخی رسانه‌های آمریکا نسبت به این تصمیم دولت آمریکا واکنش نشان داده‌اند و نوشته‌اند: این دلارها در شرایطی آزاد خواهد شد که یک ماه از حمله طوفان‌الاقصی گروه حماس به اسراییل می‌گذرد و دامنه جنگ در حال افزایش است.

تمدید معافیت عراق در خرید برق از ایران باعث خواهد شد تا دولت عراق بدهی‌اش را به ایران بابت خرید انرژی را به حساب‌های بانکی متعلق به ایران را به اروپا و عمان منتقل کند.

به گفته برخی کارشناسان، بایدن رئیس جمهور آمریکا با وجود تنش شدید در سرزمین‌های اشتغالی در تلاش است تا راه مالی ایجاد شده برای تهران را همچنان حفظ کند. ریچاد گلدبرگ، مشاور ارشد بنیاد دفاع از دموکراسی و از مدافعان جدی تحریم ایران در آمریکا می گوید: جهان در دنیای پس از ۷ اکتبر (زمان وقوع طوفان الاقصی) زندگی می‌کند اما کاخ سفید همچنان سیاست ۶ اکتبر را در قبال تهران دنبال می‌کند.

این در حالی است که دولت دونالد ترامپ رئیس جمهور سابق آمریکا به شرطی به عراق اجازه خرید برق و گاز از ایران را داده بود که مطالبات ایران در یک حساب امانی در بغداد نگهداری شود و ایران به آن دسترسی نداشته باشد اما اکنون دولت بایدن نه تنها معافیت را تمدید می‌کند که اجازه دسترسی و انتقال دلارهای ایران را می‌دهد تا تهران بتواند از این دلارها بهره ببرد.

نکته مهم اینکه مخالفان بایدن به کنگره آمریکا فشار آورده‌اند تا ۱۰ میلیارد دلار ایران را به بهانه حمایت تهران از گروه‌های مقاومت علیه اسراییل قفل کند و وعده کاخ سفید که گفته این دلارها فقط برای مقاصد بشردوستانه و اهداف غیرتحریمی استفاده می‌شود هم قابل دفاع نیست چرا که ایران راه خرج کردن آن را بلد است.





",economy,
690,"
به گزارش همشهری آنلاین به نقل از ایسنا، عباس علی‌آبادی، وزیر صنعت، معدن و تجارت در پاسخ به سوال خبرنگاران درباره اینکه بعضی از خودروسازان در سامانه یکپارچه هنگام تحویل خودرو به متقاضیان، خودروهای دیگری را تحمیل می کنند، گفت: خودروسازان به هیچ عنوان حق این کار را ندارند و باید طبق قانون و قرارداد عمل کنند. در این باره خودروسازان گفته‌اند که به مشتریان توصیه کرده‌اند که مشتریان می‌توانند توصیه را قبول نکنند.

وزیر صمت تأکید کرد: خودروسازان به من گفته‌اند که به مشتریان توصیه می‌کنند خودرویی را جای خودروی دیگر خریداری کنند حالا مشتری می‌تواند توصیه را نپذیرد. هیچ الزامی نیست و اگر چنین اقدامی صورت گرفته این موضوع را مطالبه و پیگیری می‌کنم.

وی با اعلام اینکه در حال حاضر ‌تشخیص قیمت‌گذاری خودرو بر عهده شورای رقابت است، افزود: البته در چشم‌انداز می‌خواهیم رقابت در تولید خودرو به گونه‌ای باشد که نیازی به قیمت‌گذاری توسط شورای رقابت نباشد و این خواست ما و دولت است.

وزیر صمت در پاسخ به این سئوال که شورای رقابت چه زمانی از قیمت‌گذاری حذف می‌شود، گفت: من مسئول این کار نیستم و نمی‌توانم در مورد این موضوع قول و وعده بدهم.

",economy,
691,"
به گزارش همشهری آنلاین به نقل از تسنیم، محمدابراهیم حسن‌نژاد در حاشیه بازدید از نمایشگاه خوراک دام، طیور و آبزیان، اظهار داشت: ۳۰ میلیون تن ظرفیت خوراک دام در کارخانجات کشور است که اکنون در حدود ۱۵ میلیون تن از این ظرفیت استفاده می‌شود و نیمی از ظرفیت کارخانه‌های خوراک خالی است.

وی افزود: برای ترویج مصرف خوراک دام آماده در کشور باید تلاش صورت گیرد زیرا باعث کاهش ضایعات و پرت نهاده‌های دامی می‌شود و از طرفی بهره‌وری را در تولیدات دام و طیور افزایش می‌دهد.

معاون تولیدات دامی وزارت جهاد کشاورزی در پاسخ به سؤالی مبنی بر اینکه ""نرخ مصوب مرغ امروز چقدر است و چرا این محصول یارانه‌ای با نرخ‌های متفاوتی در بازار به فروش می‌رسد؟"" تصریح کرد: قیمت مرغ در بازار در رنج مشخصی در حال حرکت است و نمی‌توان انتظار داشت که این محصول در همه‌جا با یک قیمت به فروش برسد.

حسن‌نژاد ادامه داد: موضوع قیمت مرغ در خرده‌فروشی اکنون در وزارت صمت دنبال می‌شود.

وی در پاسخ به سؤال دیگر درباره اینکه ""آیا قیمت مصوبی در بازار وجود ندارد؟"" گفت: باید مرغ در محدوده قیمت مشخص خود در حرکت باشد اما این به‌معنی آن نیست که با نرخ مصوب مخالفتی داشته باشیم.

حسن‌نژاد ادامه داد: در ۳ ماه گذشته به‌طور متوسط ۱۲۷ تا ۱۳۰ میلیون قطعه‌ جوجه‌ریزی در کشور انجام شده که این رقم تأمین‌کننده نیاز کشور است.

وی اظهار داشت: تقاضا برای مرغ در کشور افزایش یافته است و مردم مصرف خود را به‌سمت این محصول برده‌اند که برای پاسخگویی به این تقاضا ما نیز میزان جوجه‌ریزی را افزایش داده‌ایم که نتایج آن اکنون در بازار مشخص است و کمبودی مشاهده نمی‌کنیم.

معاون تولیدات دامی وزارت جهاد کشاورزی در پاسخ به اینکه ""آیا کمبود گوشت قرمز در بازار برطرف شده است؟"" گفت: در تولید گوشت قرمز کمبود وجود ندارد و دلیل گرانی امروز آن افزایش قیمت نهاده‌هاست که امیدواریم این مشکل نیز در آینده نزدیک برطرف شود.

",economy,
692,"
به گزارش همشهری آنلاین به نقل از تسنیم، عباس علی آبادی؛ وزیر صنعت، معدن و تجارت درباره واردات خودرو، گفت: واردات خودروهای نو براساس برنامه پیش می‌رود و تا آذر ماه تکلیف همه کسانی که ثبت‌نام کرده بودند، روشن و نحوه دریافت خودرو مشخص می‌شود؛ اکنون نیز روزانه این کار انجام می‌شود.

وی در خصوص واردات خودروهای کارکرده نیز افزود: آئین‌نامه آن تهیه و به دولت ارسال شد که کلیات آن تصویب شده است؛ البته بندی در این آئین‌نامه درج شده که براساس آن باید کمیته‌ای منشا ارز را شناسایی کند، با اعضای کمیسیون در این باره صحبت و مقرر شد با همکاری یکدیگر در این کمیته شرکت و مساعدت کنیم تا نگرانی بانک مرکزی رفع شود.

علی‌آبادی افزود: بانک مرکزی بی‌سبب نگران نیست و معتقد است ممکن است به دلیل منافعی که این موضوع برای واردکنندگان دارد، به بازار ارز هجمه وارد شود و نرخ ارز ترقی کند و این ترقی بر تمام کالاها اثرگذار باشد؛ بنده نیز معتقدم این نگرانی باید موردتوجه قرار گیرد بنابراین مقرر شد جلسه‌ای در این زمینه با حضور نمایندگان بانک مرکزی، کمیسیون صنایع و معادن مجلس داشته باشیم و راهکاری برای آن تعریف کنیم.

تعرفه واردات خودروهای برقی ۴ درصد شد

وزیر صنعت، معدن و تجارت همچنین درباره واردات خودروهای برقی نیز توضیح داد: تعرفه این موضوع در کمیسیون ماده (۱) حداقل مقدار ممکن یعنی حدود ۴ درصد تصویب شد، خودروهای هیبرید پلاگین نیز همین وضعیت را دارد؛ پیشنهاد ما این است که برای خودروهای هیبرید تا ۱۵ درصد تعرفه افزایش پیدا کند البته برای خودروهای دیگر تعرفه تا ۷۵ درصد است؛ جدول این موضوع آماده و در کمیسیون ماده (۱) مصوب شده و باید در صحن دولت بررسی و تصویب شود.

وی در پاسخ به این پرسش که چه تعداد خودروهای برقی تا پایان سال وارد می‌شود؟ گفت: تا ۱۰۰ هزار دستگاه حداقل تامین ارز کردیم.

علی آبادی در پاسخ به این پرسش که آیا بانک مرکزی با تامین ارز این موضوع موافقت کرده است؟ بیان کرد: بله موافقت کرده و مشکل ارزی هم نداریم؛ ما برای خودروهای برقی و نو تاکنون مشکل ارزی نداشتیم و فکر نمی‌کنم تا پایان سال هم مشکلی داشته باشیم.

وی در پاسخ به این موضوع که قیمت بیشتر خودروهای نو وارداتی بیش از یک میلیارد تومان می‌شود و همه افراد توان خرید آن را ندارند، تصریح کرد: ما برای واردت خودروهای نو سقف ۲۰ هزار دلاری در نظر گرفتیم و سعی شده که خودروهای بالاتر از این عدد وارد نشود؛ حد نصاب خودرو -قابلیت لازم را داشته باشند-در دنیا از ۵ هزار دلار تا حدود ۶۰ هزار دلار است، سقفی که در واقع برای ما تعیین شده حدود ۲۰هزار دلار است که به نظر من حد قابل قبول برای متوسط مردم است و یک میلیارد تومان به نرخ امروز ارزش‌گذاری می‌شود اما برای خودروهای برقی که عرضه می‌شوند، مقیاس‌های پایین‌تر برای سطوح پایین‌تر درآمدی نیز وجود دارد یعنی می‌توان با عددهای کمتر از این نیز خودروی موردنظر را تامین کنند؛ با توجه به اینکه تعرفه نیز حداقلی است جای نگرانی وجود ندارد.

",economy,
693,"
به گزارش همشهری آنلاین به نقل از اقتصاد آنلاین، ثبت نام فروش فوق‌ العاده ایران خودرو ویژه دو مدل پژو پارس از امروز سه‌شنبه ۲۳ آبان آغاز شد. این طرح مربوط به متقاضیان عادی است. 

ثبت نام ایران خودرو مربوط به پژو پارس ELX (با موتور XU۷P) و پژو پارس سال (موتور XU۷P) است. این خودروها ۹۰ روزه تحویل مشتریان خواهد شد. متقاضیان ثبت نام پژو پارس ۱۴۰۲ باید کل مبلغ را در یک مرحله واریز کنند. 



ثبت نام پژو پارس ۱۴۰۲ از تاریخ ۱۴۰۲/۰۸/۲۳ آغاز شده و تا مورخ ۱۴۰۲/۰۹/۰۹ ادامه خواهد داشت.

تکمیل مراحل ثبت نام فروش فوق‌ العاده ایران خودرو تنها از طریق مراجعه به سایت ثبت نام ایران خودرو یعنی آدرس https://www.ikco.ir/ انجام می‌شود، درصورتی‌که متقاضیان نسبت به تکمیل وجه از طریق سایت دیگری اقدام کنند، مسئولیتی متوجه شرکت ایران خودرو نخواهد بود.

انتخاب رنگ خودرو پس از اعلام اسامی منتخبین و توسط مشتری در مرحله واریز وجه ایران خودرو از رنگ‌های عرضه شده صورت خواهد گرفت.

 هزینه‌های قانونی پرداختی از سوی متقاضیان ثبت نام پژو پارس ۱۴۰۲ از جمله حق بیمه شخص ثالث، مالیات و سایر موارد مترتب بر این قرارداد، بر اساس نرخ‌ها و قوانین زمان ثبت نام ایران خودرو محاسبه شده است و در صورت تغییر مبالغ تا زمان تحویل خودرو، پرداخت مابه‌التفاوت کلیه موارد مذکور به عهده مشتری است.

خودروی ثبت نامی پژو پارس، از بیمه شخص ثالث برابر آخرین سقف قانونی ابلاغ شده در زمان تحویل خودرو برخوردار خواهد بود.

در صورت بروز هرگونـه تـاخیر احتمـالی در تحویـل خـودرو در روش فروش فـوق‌العاده ایران خودرو در آبان بـا موعـد تحویـل ۹۰روزه برابر ضوابط مندرج در قرارداد، معـادل ۳۶ درصـد سـالیانه (۳ درصد ماهانـه)، خسـارت تـاخیر بـه صـورت روزشـمار محاسـبه و مطابق ضوابط قابل پرداخت خواهد بود.

تحویل ایران خودرو بر اساس اولویت‌بندی تعیین شده در سامانه یکپارچه اولویت‌بندی تخصیص خودرو و سایر ضوابط ابلاغی مراجع نظارتی خواهد بود.

فقط متقاضیانی که در سامانه یکپارچه ثبت نام کردند و اسام ایشان به عنوان اولویت پاییز ۱۴۰۲ فروش فوق العاده ایران خودرو (فراخوان) به این شرکت اعلام شده است و برای آنها پیامک ارسال شده و یا در سایت فروش اینترنتی ایران خودرو اسامی آنها درج شده است امکان ثبت نام پژو پارس ۱۴۰۲ در آبان ماه را دارند. سامانه پیام کوتاه شرکت ایران خودروبه شماره ۳۰۰۰۹۶۴۴۰ است وتمامی پیامک‌های برندگان سامانه یکپارچه از طریق شماره مذکور صورت خواهد گرفت.



آغاز ثبت نام جدید ایران خودرو ؛ ویژه فروش اقساطی ۲ خودروی پرطرفدار | جزئیات و شرایط ثبت نام


",economy,
694,"
به گزارش همشهری آنلاین به نقل از باشگاه خبرنگاران جوان، جعفر یازرلو گفت: در حال حاضر روند فارسی سازی بلیت هواپیما در دستور کار سازمان هواپیمایی کشور قرار گرفته است و موانعی که در این حوزه وجود دارد را برطرف کرده‌ایم.

به گفته سخنگوی سازمان هواپیمایی کشور برای فارسی سازی بلیت مشکل کمبود جا داشته‌ایم اما با این حال سعی کرده‌ایم که بخشی از موارد و توضیحات فارسی سازی بشوند.

او می‌گوید: بلیت هواپیما طبق قوانین و مقررات قانون سازمان جهانی بین المللی باید صادر شود بنابراین معادل سازی و فارسی سازی آن هم باید مطابق با استانداردهای جهانی باشد.



",economy,
695,"
به گزارش همشهری آنلاین به نقل از تسنیم، بر اساس قانون جهش تولید مسکن بانک ها و مؤسسات اعتباری غیربانکی مکلفند حداقل ۲۰ درصد از تسهیلات پرداختی نظام بانکی در هر سال را با نرخ سود مصوب شورای پول و اعتبار به بخش مسکن اختصاص دهند.

سازمان امور مالیاتی کشور موظف است در صورت عدم رعایت این ماده قانونی، در قالب بودجه سنواتی، مالیاتی برابر ۲۰ درصد تعهد انجام نشده را از بانک ها و مؤسسات اعتباری مستنکف، أخذ و به خزانه داری کل کشور واریز کند و بر اساس این قانون این مبلغ به حساب صندوق ملی مسکن واریز می شود.

حالا خبر رسیده جریمه ۲۶ هزار میلیارد تومانی بانک‌های متخلف در حوزه اعطای تسهیلات مسکن لحاظ شده است.

در همین راستا خاندوزی، وزیر اقتصاد با اشاره به دستور رئیس جمهور در این زمینه در جلسه هفته گذشته شورای عالی مسکن به وزارت اقتصاد درباره ارائه گزارش گفت: بر اساس گزارش تهیه شده از عملکرد ۲۵ بانک تا ۱۵ آبان ماه سال جاری بر مبنای رای تجدید نظر دادرسی انجام شده ، ۲۶ هزار و ۲۶۳ میلیارد تومان جریمه برای بانک های متخلف نهایی شده است.

وی اضافه کرد: مبلغ مطالبه شده از بانک های متخلف در پرداخت تسهیلات مسکن بر مبنای قانون جهش تولید مسکن ۶۱ هزار و ۶۰۰ میلیارد تومان بوده که در مرحله بدوی ۵۹ هزار و ۱۵۲ میلیارد تومان برای آنها رای صادر شده است و با نهایی شدن برخی دیگر از این آرا، جریمه ۲۶ هزار میلیارد تومانی گفته شده، بیشتر خواهد شد.

وزیر اقتصاد با بیان اینکه پروسه های اینچنین در ادوار گذشته سال های متمادی به طول می انجامید خاطرنشان کرد : سازمان امور مالیاتی در کمترین زمان ممکن اقدام به رسیدگی به این تخلف قانونی کرد و پرونده تمامی بانکها در این باره به زودی و به طور کامل نهایی خواهد شد .

خاندوزی اظهار کرد: تاکنون برای موسسه اعتباری نور، بانک دی، بانک صادرات، موسسه اعتباری ملل، بانک ایران زمین، بانک سامان، بانک کارآفرین، بانک پاسارگاد، بانک سینا، بانک شهر، بانک گردشگری، بانک پارسیان، بانک کشاورزی، بانک سپه، بانک سرمایه و پست بانک رای تجدید نظر صادر شده است.

وی ادامه داد: درباره بانک مسکن، بانک توسعه تعاون، بانک ملی، بانک خاورمیانه، بانک آینده، بانک اقتصاد نوین، بانک ملت ، بانک رفاه و بانک تجارت هنوز رای نهایی صادر نشده است که این موضوع به سرعت انجام شده و عدد جریمه نهایی تمامی بانک ها به زودی اعلام خواهد شد .



اعلام اسامی بانک‌هایی که وام مسکن به متقاضیان نداده‌اند | چه جریمه ای در انتظار این بانکهاست؟


",economy,
696,"
به گزارش همشهری آنلاین به نقل از تسنیم، دو هفته پس از ابلاغ رأی‌شورای عالی نظارت بر انتخابات اتاق بازرگانی مبنی بر ابطال انتخابات ریاست اتاق بازرگانی ایران، حسین سلاح‌ورزی امروز، سه‌شنبه، با انتشار متنی در فضای مجازی برکناری خود را پذیرفت، سلاح‌ورزی در این پیام تصریح کرد:

همه ما مقید به قانون و ملزم به رعایت قانون هستیم، هرچند به تصمیم ۴ عضو دولتی شورای‌عالی نظارت ایرادات قانونی چه به‌صورت شکلی و ماهوی داشته باشیم، باید صورت‌جلسه ابلاغی را به‌موجب مقررات بپذیریم و پذیرفته‌ایم.



دبیر شورای‌عالی نظارت بر اتاق ایران در ابلاغیه‌ای که روز یکشنبه ۷ آبان ماه جاری صادر شد، صورت‌جلسه مصوبه شورای مذکور را به اتاق بازرگانی، صنایع، معادن و کشاورزی ایران برای اجرا ابلاغ کرده است.

بر اساس این مصوبه که به امضای اکثریت اعضای شورا رسیده است، اتاق ایران مکلف شده است در راستای اجرای مصوبه مذکور، اقدامات لازم را برای برگزاری مجدد انتخابات با قید فوریت به انجام برساند و نتیجه را به دبیرخانه منعکس نماید.

اخیراً دبیر انجمن نظارت بر انتخابات اتاق بازرگانی ایران هم خبر داد: حداکثر تا ابتدای هفته آینده فراخوان شرکت در انتخابات رئیس جدید اتاق بازرگانی ایران برای اعضای اتاق بازرگانی ارسال خواهد شد.

جهانبخش سنجابی، دبیر انجمن نظارت بر انتخابات اتاق بازرگانی ایران با ابراز اینکه ""روز چهارشنبه هفته گذشته مصوبه شورای‌عالی نظارت بر اتاق بازرگانی از طریق دبیرخانه شورا به انجمن نظارت بر انتخابات ابلاغ شد""، گفت: بر همین اساس به‌قید فوریت در روز شنبه هفته جاری جلسه ویژه انجمن نظارت با حضور اعضا برگزار شد و مقدمات برگزاری مجدد انتخابات مطابق مصوبه شورای‌عالی نظارت فراهم شد.

سنجابی افزود: حداکثر تا ابتدای هفته آتی فراخوان شرکت در انتخابات هیئت رئیسه برای اعضای اتاق بازرگانی ارسال خواهد شد، بر این اساس ۱ هفته کاری نیز فرایند ثبت‌نام از داوطلبان انجام خواهد شد. از سوی دیگر بر اساس مصوبه برگزاری انتخابات از زمان پایان ثبت‌نام در فاصله یک‌ماهه فرایند احراز صلاحیت انجام خواهد شد، به این ترتیب پیش‌بینی می‌شود فرایند برگزاری مجدد انتخاب رئیس اتاق بازرگانی ایران در یک بازه ۴۵روزه انجام شود.

وی در خاتمه با اشاره به روند برگزاری انتخابات ۲۸ خرداد گفت: در آن مقطع برخی اعضای انجمن مشفقانه از آقای سلاح‌ورزی درخواست می‌کنند که بنا بر مصالح شخصی و عمومی اتاق بازرگانی در انتخابات شرکت نکند، حالا بعد از گذشت ۴ ماه در نهایت شاهد برگزاری مجدد انتخابات مطابق قانون و اختیارات شورای‌عالی نظارت هستیم، البته هر فردی می‌تواند در مورد سازوکارهای اداری اعتراض خود را به دیوان عدالت اداری ارائه کند اما به‌نظر می‌رسد این روند موجب تداوم بلاتکلیفی می‌شود.



برکناری سلاح ورزی ابلاغ شد


",economy,
697,"
همشهری آنلاین- مرضیه ثمره‌حسینی: آبزیان همچنان از محصولات گران در بازار محصولات پروتئینی است در حالی که به گفته دبیر کل اتحادیه تولید و تجارت آبزیان ایران، جایگاه ایران در تولید و توسعه آبزیان نسبت به گذشته بهبود یافته و تولید آبزیان با رشد همراه بوده است.

علی‌اکبر خدایی در گفت‌وگو با همشهری آنلاین در مورد وضعیت تولید آبزیان در ایران گفت: خوشبختانه در خصوص توسعه و تولید آبزیان در کشور سرمایه‌گذاری‌های خوبی در سال‌های گذشته انجام شده است و الان ما می‌بینیم که علاوه بر استان‌های پرآب و ساحلی کشور، در روستاها و استان‌های مرکزی حتی خراسان جنوبی که به نسبت خشک است، تولید بالا رفته و شاهد پرورش آبزیان در کنار چاه‌های کشاورزی هستیم.

خدایی ادامه داد: بر این اساس، تولید ما نسبت به ۱۰ سال گذشته افزایش چشمگیری داشته است مثلا در تولید میگو، آمار ما در سال ۱۳۹۲ حدود ۲۰ هزار تن بوده که حالا به ۶۰ هزار تن رسیده است که البته بیشتر آن صادر می‌شود. یا در تولید ماهیان سردابی هم تولید ما سال به سال افزایش یافته و از ۱۰۰ هزار تن به ۲۰۰ هزار تن هم رسیده است.

وی افزود: همزمان با افزایش تولید، واحدهای فراوری و بسته‌بندی برای عرضه آبزیان در فروشگاه‌های مختلف توسعه پیدا کرده است و در حال حاضر انواع ماهی و میگو در سایزهای مختلف در واحدهای فروشگاهی عرضه می‌شود.

چرا قیمت آبزیان بالاست؟

این صحبت‌ها در حالی است که رصد بازار و بررسی داده‌های آماری، نشانگر آن است که افزایش قیمت آبزیان در کشور نسبت به سایر اقلام پروتئینی مانند گوشت قرمز و مرغ بیشتر بوده است.

دبیر کل اتحادیه تولید و تجارت آبزیان ایران با تایید این موضوع گفت: طبق بررسی‌هایی که ما انجام دادیم و نتایج آن را به وزارت جهاد کشاورزی ارسال کردیم، قیمت ماهی شامل ماهیان پرورشی و هم ماهیان دریایی در آبان‌ماه امسال در مقایسه با آبان۱۴۰۱ رشد زیادی داشته است. برای نمونه، قیمت ماهی کپور سال گذشته ۶۵ هزار تومان بود که با ۱۰۰ درصد افزایش به ۱۳۰ هزار تومان رسیده است. قزل‌آلای معمولی ۸۳ هزار تومان بوده که به ۱۶۹ هزار تومان رسیده است. یا قیمت ماهی هَوور که ماده اولیه کارخانه‌های کنسروسازی است از ۵۵ هزار تومان به ۱۵۵ هزار تومان رسیده است.

خدایی در مورد علت افزایش قیمت محصولات آبزی عنوان کرد: همانطور که اشاره شد، تقاضا برای مصرف ماهی افزایش یافته است اما وقتی بازار را بررسی می‌کنیم ماهی مخصوصا ماهیان جنوب به میزان کافی در بازار نیست به طوری که این موضوع برای واحدهای فراوری ما هم مشکل‌ساز شده است و آنها از کمبود ماهی گلایه‌مند هستند و این موضوع روی قیمت‌ اثر می‌گذارد.

خدایی در پاسخ به اینکه چرا به رغم افزایش تولید، شاهد کاهش عرضه ماهی در بازار هستیم؟ گفت: یکی از مشکلات این است که برخی شناورها و واحدهای صیادی با اینکه سوخت یارانه‌ای استفاده می‌کنند ماهی صیدشده را به بازار داخل عرضه نمی‌کنند.

دبیر کل اتحادیه تولید و تجارت آبزیان ایران توضیح داد: در حال حاضر، به لنج‌ها و قایق‌های صیادی گازوئیل ۳۰۰ تومانی داده می‌شود در حالی که قیمت گازوئیل در کشورهای همسایه ۳۰ هزار تومان است اما چون هیچ نظارتی نیست برخی از صیادان، ماهیان تجاری و تن ماهیان را همان روی دریا به قیمت دلاری به کشورهای همسایه می‌فروشند و میزان خیلی کمی از صید به بازار داخل می‌رسد. درواقع صید انجام می‌شود و آمار آن در سازمان شیلات ثبت می‌شود اما در بازار آن را نمی‌بینیم و این سبب گرانی ماهی می‌شود برای همین باید نظارت‌ها بر صید و صیادی بیشتر شود.

واردات،‌ قیمت‌ها را کنترل می‌کند

این مقام صنفی با بیان اینکه در این حوزه، واردات هم باید افزایش یابد، ادامه داد: در حال حاضر ما در تن ماهیان به واردات نیاز مبرم داریم. علاوه بر آن، قیمت ماهیان وارداتی نسبت به داخل کمتر است برای همین مخصوصا برای اینکه اقشار کم‌درآمد هم بتوانند ماهی مصرف کنند، می‌توان واردات ماهیان ارزان‌قیمتی مانند تیلاپیا، هوکی و هیک را افزایش داد چون این ماهی‌ها در حالی که نرخشان کمتر از ماهی‌های داخلی است کیفیت خوبی دارند بنابراین، با انجام واردات، قیمت‌ها هم کنترل می‌شود.

خدایی در ادامه با درخواست از حمایت دولت از پرورش‌دهندگان آبزیان در کشور گفت: متاسفانه دولت آنچنان که از صنعت طیور و دام حمایت کرده است از صنعت آبزیان حمایت نکرده و هیچ یارانه و خوراک ارزان و حمایتی از فعالین این صنعت نمی‌شود در حالی که ما مجبوریم با قیمت‌های جهانی تولید کنیم این در حالی است که وقتی مصرف ماهی پایین بیایید سلامت مردم به خطر می‌افتد. علاوه بر آن، یک بخش از آبزیان ایران با قیمت‌های خوب صادر می‌شود و توسعه صنعت آبزیان می‌تواند منافع اقتصادی خوبی برای کشور داشته باشد.

سرانه مصرف ماهی در ایران چقدر است؟

دبیر کل اتحادیه تولید و تجارت آبزیان ایران در مورد میزان تقاضا و مصرف آبزیان در داخل کشور گفت: سرانه مصرف ماهی در دنیا ۲۳ کیلوگرم است که در ایران طبق آمار سازمان شیلات حدود ۱۴ کیلو است.

خدایی افزود: هر چند هنوز با دنیا اختلاف داریم اما اگر به گذشته نگاه کنیم نشان از رشد دارد. چرا که در سال ۱۳۵۷ که جمعیت کشور ۳۶ میلیون نفر بود تولید ما ۳۶ هزار تن و سرانه مصرف یک کیلو بود. در حالی که سرانه مصرف دنیا در آن زمان ۱۰ کیلو بود یعنی ما یک‌دهم مصرف سرانه دنیا را داشتیم اما پس از انقلاب و در سال‌های بعد از جنگ، صید بالا رفت و سرمایه‌گذاری در این بخش رشد کرد به طوری که ما قبل از آن صید و پرورش میگو نداشتیم و پرورش ماهیان سردابی و گرمابی ما خیلی محدود بود اما بعد از آن، صید و پرورش میگو و ماهی در قفس و همچنین ماهیان خاویاری هم رونق یافت. در حال حاضر هم از نظر سرانه مصرف، از یک‌دهم به یک‌دوم دنیا رسیده‌ایم. 

",economy,
698,"
به گزارش همشهری آنلاین به نقل از ایسنا، مجید عشقی درباره سامانه میراث اظهار کرد: براساس زمانبندی که شرکت سپرده گذاری مرکزی اعلام کرده است یکی از وراث می‌تواند به سایت شرکت سپرده گذاری مرکزی مراجعه کند و مشخصات متوفی را در آنجا وارد کند و نهایتا مشخص می‌کند که به کجا می‌خواهد برای اقدام مراجعه کند.

وی اضافه کرد: وارث مورد نظر در این مرحله به یکی از شعب کارگزاری مراجعه می‌کند. در ادامه مدارک هویتی خود را شخص به همراه گواهی انحصار وراثت را باید ارائه کند. شرکت کارگزاری پس از کنترل و بررسی مدارک آن را وارد سامانه می‌کند و در مرحله بعدی عملیات انتقال تحریر را به صورت الکترونیکی به وراث متوفی انجام خواهد داد.

رئیس سازمان بورس و اوراق بهادار ادامه داد: تصویر کارت ملی و صفحه اول شناسنامه متوفی، اصل یا تصویر برابر با اصل کارت ملی و صفحه اول شناسنامه تمامی وراث تعیینی در گواهی حصر وراثت، اصل یا تصویر برابر با اصل گواهی حصر وراثت متوفی و ارائه اصل یا تصویر برابر با اصل وصیت نامه در صورت وجود آن و اشاره به وصیت نامه در گواهی حصر وراثت از جمله مدارکی است که مردم برای مراجعه به دفاتر کارگزاری و انجام فرآیند انتقال سهام عدالت به آن نیاز دارند. 

عشقی گفت: مردم بدانند در تمامی این مراحل و برای انتقال سهام عدالت از متوفی به وراث نیاز به پرداخت هیچ وجهی نیست چرا که کارمزد از طریق شرکت سپرده گذاری از محل منابعی که سهام عدالت دارد، پرداخت می‌شود و هیچ یک از وراث نیاز به پرداخت مبلغ ندارند.



راهنمای سریع دریافت سود سهام عدالت | ‌کسانی که تا الان سود سهام عدالت نگرفته‌اند چه کنند؟


",economy,
699,"
به گزارش همشهری آنلاین به نقل از تسنیم، عباس علی‌آبادی امروز در حاشیه دومین نمایشگاه تحول صنعت خودرو که در نمایشگاه بین‌المللی تهران فعالیت خود را آغاز کرده است، در خصوص اقدام خودروسازان مبنی بر الزام متقاضیان به خرید خودروهایی مغایر با خودروهای ثبت نامی در سامانه یکپارچه خودرو، گفت: خودروساز مطلقا و طبق قانون‌ حق ندارد خریدار را مجبور به خرید محصول دیگری کند و باید طبق قرارداد عمل کند.

وزیر صمت با اعلام اینکه در حال حاضر ‌تشخیص قیمت‌گذاری خودرو بر عهده شورای رقابت است، افزود: البته در چشم‌انداز می‌خواهیم رقابت در تولید خودرو به گونه‌ای باشد که نیازی به قیمت‌گذاری توسط شورای رقابت نباشد و این خواست ما و دولت است.

وزیر صمت تأکید کرد: خودروسازان به من گفته‌اند که به مشتریان توصیه می‌کنند خودرویی را جای خودروی دیگر خریداری کنند حالا مشتری می‌تواند توصیه را نپذیرد. هیچ الزامی نیست و اگر چنین اقدامی صورت گرفته این موضوع را مطالبه و پیگیری می‌کنم.

وی با اعلام اینکه در حال حاضر ‌تشخیص قیمت‌گذاری خودرو بر عهده شورای رقابت است، افزود: البته در چشم‌انداز می‌خواهیم رقابت در تولید خودرو به گونه‌ای باشد که نیازی به قیمت‌گذاری توسط شورای رقابت نباشد و این خواست ما و دولت است.

وزیر صمت در پاسخ به این سئوال که شورای رقابت چه زمانی از قیمت‌گذاری حذف می‌شود، گفت: من مسئول این کار نیستم و نمی‌توانم در مورد این موضوع قول و وعده بدهم.



",economy,
700,"
به گزارش همشهری آنلاین به نقل از ایسنا، بازار سرمایه امروز ۲۳ آبان‌ روند نزولی نسبت به روز گذشته داشت و شاخص کل بورس با کاهش ۹۷۸۵ واحدی روی دو میلیون و ۴۶ هزار واحد ایستاد. شاخص کل هم وزن نیز با کاهش ۳۳۴۲ واحدی به ۷۰۲ هزار و ۲۸۷ واحد رسید.

در این بازار بیش از ۲۹۸ هزار معامله به ارزشی بالغ بر ۴۱ هزار و ۵۵ میلیارد ریال انجام شد.

فولاد مبارکه اصفهان، کشتیرانی جمهوری اسلامی ایران، سرمایه‌ گذاری تامین اجتماعی، پالایش نفت اصفهان، ملی صنایع مس ایران، معدنی و صنعتی گلگهر و پالایش نفت تهران تاثیرترین نمادها بر شاخص کل بورس بودند که به غیر از کشتیرانی جمهوری اسلامی ایران دیگر نمادهای مذکور روند نزولی نسبت به روز گذشته داشتند.

بازار فرابورس نیز همین روند را داشت و امروز با کاهش ۹۰ واحدی به ۲۵ هزار و ۴۰ واحد رسید.

در این بازار بیش از ۱۸۴ هزار معامله انجام شد که ارزش آنها بالغ بر ۳۹ هزار و ۸۲۳ میلیارد ریال بود.

نمادهای تاثیرگذار بر شاخص بورس شامل پتروشیمی زاگرس، ایران خودرو دیزل، تجلی توسعه معادن و فلزات، پلیمر آریاساسول، فولاد هرمزگان جنوب، سپیدار سیستم آسیا و پویازرکان آق‌دره بودند که در این میان به غیر از تجلی توسعه معادن و فلزات دیگر نمادهای مذکور روند نزولی نسبت به روز گذشته را تجربه کردند.



رشد اندک ارزش معاملات بورس | شاخص چقدر توان رشد دارد؟


",economy,
701,"
به گزارش ایرنا از وزارت اقتصاد، سید احسان خاندوزی طی سخنانی در نشست صاحب نظران و اساتید اقتصادی دانشگاه‌های کشور با موضوع وضعیت پیش روی حوزه انرژی اظهار داشت: اگر سیاستگذار، شجاعت به خرج ندهد و با ابتکار عمل، به استقبال مسئله و حل آن نرود، آن وقت آن ""مسئله"" است که خودش را تحمیل کرده و او را ناچار از پرداخت هزینه‌های اجتماعی و اعتباری خیلی بالاتری برای انجام اصلاح می‌کند.

وی بیان داشت: این در حالی است که در تنگنای حاصل از تبعات اجتماعی و اعتباری ناشی از این تحمیل، ممکن است اجرای آن سیاست، کیفیت و نتایج لازم را نیز که می‌توانست را نداشته باشد.

وی یادآور شد: ما متأسفانه در سالهای اخیر، همین تجربه را در حوزه اصلاح بخش انرژی داشته‌ایم.

وزیر اقتصاد اعلام کرد: ما در همان شش ماه اول شروع بکار دولت سیزدهم، با همکاری دوستانی که پیشتر با آنها در حوزه ایجاد بازار مبادله سهمیه انرژی برای همه ایرانیان کار کرده بودیم، پیشنهادی را به ستاد هماهنگی دولت بردیم و تا حد اجرای آزمایشی هم پیش رفتیم اما متأسفانه به جهت عدم موافقت دستگاه متولی، کار متوقف شد.

خاندوزی تصریح کرد: چه بسا اگر طرح مزبور در آن نقطه متوقف نمی‌شد، تا امروز به یک نقطه بلوغی رسیده بودیم، چرا که به هر حال برای اجرایی کردن آن ناچار می شدیم خیلی از زیرساخت‌های فنی را آماده کنیم و توسعه دهیم، ضمن اینکه تاکنون، بخشی از راه را رفته بودیم و امروز هنوز در نقطه صفر نبودیم.

وزیر اقتصاد یادآور شد: متأسفانه این مشکل که ما سیاست‌گذاران، از سر احتیاط، همواره تا رسیدن به اجماع کامل در سطوح پایین، جهت ارائه طرح‌های اصلاحی به رده های بالاتر دولت، تعلل می کنیم، موجب شده است، در حوزه سیاست‌های انرژی، در موضعی منفعلانه قرار بگیریم.

خاندوزی با اشاره به برخی پیشنهادات صاحبنظران حاضر در جلسه مبنی بر ذینفع ساختن مردم در اصلاحات غیرقیمتی و قیمتی انرژی و نیز اجرایی کردن هر چه سریع تر طرح هایی چون ارائه ""گواهی صرفه جویی"" حوزه انرژی مندرج در سند برنامه هفتم توسعه، گفت: اینها جزو اتفاقات خیلی خوبی است که می باید در دولت سیزدهم اجرایی شود و ما در وزارت اقتصادبرای یک مدل غیرقیمتی اصلاح بخاری‌ها وارد تعامل با اتاق بازرگانی شده‌ایم.

وزیر اقتصاد ادامه داد: ما متأسفانه به دلیل تحریم های ظالمانه، همچون سالهای وفور درآمد های نفتی نیمه دوم دهه هشتاد شمسی، اعتبارات لازم به منظور جبران افزایش نرخ حامل های انرژی برای مردم را نداریم و گرنه دست مان خیلی برای انجام اقدامات اصلاحی اعم از اصلاح قیمتی یا توسعه انرژی ها تجدید پذیر، باز تر از امروز بود.

 وی گفت: در سفر اخیر بنده که در معیت معاون اول رئیس‌جمهور به چین صورت گرفت، ما تلاش کردیم با انجام تفاهماتی در مسئله خودروهای برقی، از ظرفیت‌های ""بیرونی"" اقتصاد استفاده کنیم تا قدری از تنگنای بودجه‌ای موجود در خصوص اجرای طرح‌های حوزه انرژی رها شویم.

در این جلسه، اساتید دانشگاه و صاحبنظران حاضر به ارائه نظرات و پیشنهادات خود در حوزه انرژی پرداختند که از جمله آنها پیشنهاد ""اصلاح قیمت گذاری برق"" به شکلی بود که باعث ایجاد انگیزه برای سرمایه گذاری جدید توسط شرکت های خصوصی به منظور تأسیس نیروگاه شود.

حذف انحصار شرکت توانیر در صادرات، واردات و فروش برق و اعطای امتیازات در این خصوص به بخش خصوصی و ورود به عرصه تولید برق خورشیدی از جمله دیگر پیشنهاد های مطرح شده توسط اساتید و صاحبنظران در این جلسه بود.

بنا بر این گزارش، کاهش مصرف بنزین از طریق الزام استانداردهای اجباری به خودرو سازان برای کاهش مصرف خودرو های تولیدی، معرفی منابع جایگزین به جای بنزین و نیز توسعه وسایل حمل و نقل عمومی و ایجاد مزیت برای استفاده از آنها توسط شهروندان از دیگر پیشنهادهای مطروحه توسط حضار در جلسه با وزیر اقتصاد بود.راه اندازی بازار انرژی و ایجاد امکان خرید و فروش سهمیه بنزین از دیگر پیشنهاد های مطرح شده در این جلسه بود.

در این جلسه، گزارشی از وضعیت پیش روی حوزه انرژی در برنامه هفتم توسعه توسط معاونت سیاست‌گذاری اقتصادی وزارت اقتصاد ارائه شد.

",economy,
702,"
به گزارش ایرنا از وزارت جهاد کشاورزی، سید سعید راد با بیان این که امسال، ۱۰۹ هزار و ۵۲۰ تن کلزا از ۲۹ استان کشور خریداری و در مجموع ۳ هزار و ۱۴۶ میلیارد تومان پرداخت شده است، گفت: با تلاش کشاورزان کلزاکار، خرید این محصول در سال جاری نسبت به سال گذشته ۱۰ درصد رشد داشته است.

وی سه استان پیشرو در تحویل محصول کلزا را خوزستان، گلستان و مازندران برشمرد و افزود: این استان‌ها به ترتیب ۳۰ هزار و ۷۸۳ تن، ۲۰ هزار و ۳۶۴ تن و ۹ هزار و ۱۲۹ تن، در صدر فهرست خرید تضمینی کلزا قرار دارند.

راد در همین حال اضافه کرد: استان‌های کردستان، خراسان رضوی و کرمانشاه هم به ترتیب بیشترین رشد تولید در مقایسه با سال قبل را تجربه کرده‌اند.

معاون وزیر جهادکشاورزی در پایان با اعلام این که علاوه بر کلزا، ۶ هزار و ۸۷ تن گلرنگ به ارزش ۱۵۷ میلیارد تومان و ۸۰۵ تن آفتابگردان به ارزش ۲۰ میلیارد تومان خریداری و همه پول آن به کشاورزان پرداخت شده است، تاکید کرد: از تلاش کشاورزان گندم‌کار و کلزاکار برای تولید این دو محصول اساسی در سال جاری و صبوری و متانت در دریافت مطالبات، تقدیر و تشکر می‌کنم.

",economy,
703,"
به گزارش ایرنا، مهدی رادمنش در حاشیه نمایشگاه صنعت خودرو در جمع خبرنگاران، با اشاره به حواشی ایجاد شده در روزهای اخیر درخصوص این‌که ایران‌خودرو برای خودروی ری‌را برقی خود اگزوز نصب کرده، اظهار کرد: خروجی اگزوز به‌ کار رفته روی خودرو برقی ری‌را ایران‌خودرو اصطلاحا فیک اگزوز (fake exhaust) یا اگزوز نمایشی است. کاربرد این قطعه برای بهبود استایل یا طراحی خودرو است که حس زیبایی بیشتری به این محصول بدهد.

وی با بیان این‌که خودرو حاضر در نمایشگاه تحول صنعت خودرو، نسخه پروتوتایپ است و هنوز به مرحله تجاری‌سازی نرسیده، اضافه کرد: درخصوص تعبیه اگزوز فیک در طرح نهایی محصول ری‌را براساس بازخوردهای دریافتی از سوی مخاطبان و راهبردهای توسعه‌ای ایران خودرو تصمیم گیری خواهد شد.

رادمنش واکنش دریافتی از سوی مردم برای اگزوز فیک در ری‌را را فرصتی برای معرفی این محصول جدید به عنوان نخستین خودرو برقی طراحی شده توسط متخصصان ایران خودرو برشمرد و گفت: انتشار محتواهای مختلف مثبت و منفی در شبکه‌های اجتماعی، این پیام را برای مخاطبان در سطح جهانی منتقل کرد که صنعت خودرو ایران به سطحی از بلوغ و توانمندی دست یافته که می‌تواند هم پای فناوری روز جهانی حرکت کند و در زمینه دانش فنی طراحی و تولید خودروهای برقی حرفی برای گفتن داشته باشد.

به گفته معاون تحقیقات، طراحی و تکوین محصولات ایران‌خودرو، استفاده از فیک اگزوز روی خودروهای برقی موضوعی تجربه شده در حوزه خودروهای برقی در سطح جهانی است، اضافه کرد: پیش از این، خودروسازان شناخته شده جهانی همچون مدل EQS SUV مرسدس بنز، ب‌ام‌وi4، پورشه و ... نیز از فیک اگزوز برای بهبود استایل و طراحی خودرو، در برخی محصولاتشان استفاده کرده‌اند.

رادمنش با تاکید بر این‌که ایران‌خودرو به عنوان تنها تولیدکننده داخلی که به صورت جدی در فرآیند طراحی، مهندسی و تولید خودرو برقی ورود کرده، خوشحال است که به بهانه حاشیه‌های ایجاد شده، بخش جدیدی از جامعه مخاطبان نیز با مفهوم خودروهای برقی و توان تولیدکننده ایرانی در به ثمر رسیدن این خودروها در کشور آشنا شدند، ادامه داد: به هر حال طبیعی است که ورود هر گفتمان جدیدی در صنعت در ابتدا ممکن است با مراحل انکار توان داخلی، تمسخر آن و در نهایت پذیرش و استفاده از محصولات همراه شود. ایران‌خودرو به عنوان پیشران و پرچمدار تولید خودروهای برقی در کشور از شکل گرفتن فضای گفت‌وگو در این باره و انتقاد سازنده متخصصان مرتبط با حوزه طراحی محصول استقبال می‌کند، حواشی ایجاد شده نیز فرصتی برای ایران خودرو ایجاد کرد تا توانمندی خود در عرصه خودروهای برقی را به مخاطبان بیشتری نشان دهد.

به گفته وی، ایران‌خودرو به عنوان تولیدکننده پیشرو در عرصه خودروهای برقی، پذیرفته است که ورود این فناوری جدید به کشور نیاز به فرهنگ‌سازی دارد، بنابراین از این‌ که در این حوزه، هزینه‌های معنوی این فرهنگ‌سازی را بر عهده داشته باشد اگر در نهایت به نفع منافع ملی و استفاده مصرف‌کنندگان ایرانی از محصولاتی با کیفیت‌تر باشد، استقبال می‌کند.

گفتنی است، اظهارات رادمنش در حالی مطرح می‌شود که در روزهای گذشته موج گسترده‌ای در شبکه‌های مجازی داخلی و خارجی به‌ خصوص در سطح رسانه‌های معاند شکل گرفته بود که ایران‌خودرو در طراحی خودرو برقی ری‌را به اشتباه از اگزوز استفاده کرده است. جالب اینجاست که برخی افراد شناخته شده و حتی نمایندگان مجلس نیز بدون کمترین تحقیق و بررسی با این موج همراه شدند و همسو با فضای ایجاد شده از سوی تحقیرکنندگان تولید ایرانی بر این موج سوار شدند.

",economy,
704,"
به گزارش خبرنگار اعزامی ایرنا به عشق‌آباد، مهرداد بذرپاش در مراسم افتتاحیه هفدهمین نشست کمیسیون مشترک اقتصادی ایران و ترکمنستان، اظهار داشت: از میزبانی گرم کشور همسایه دوست و برادر ترکمنستان به ویژه آقای سردار بردی محمداف، رئیس جمهور قدردانی می‌کنم.

وی افزود: بر این باورم دو رویداد مهم، جاری هفدهمین کمیسیون مشترک اقتصادی و پانزدهمین نمایشگاه تخصصی ایران در عشق آباد نقطه عطفی در مسیر تقویت و توسعه روابط همه جانبه اقتصادی بین دو کشور است.

وزیر راه و شهرسازی گفت: طی دو سال اخیر عزم و اراده طرفین برای افزایش روابط بیش از گذشته ملموس و مشهود بوده است.

بذرپاش تاکید کرد: روابط دو کشور به واسطه پیوندهای تمدنی‌، تاریخی، فرهنگی، اجتماعی، قومی و دینی و همجواری ژئوپلیتیک و ژئواکونومیکی و از سویی تجربه روابط موفق دیپلماتیک و تعاملات سازنده بازیگران دولتی و فعالان بخش خصوصی در عرصه اقتصاد و تجارت بر پایه ظرفیتها و منافع مشترک عظیم فراتر از همسایگی به تعبیر رهبر معظم انقلاب اسلامی حضرت آیت الله خامنه‌ای به عنوان کشور خویشاوند است.

وی ادامه داد: پیوندها و اشتراکات با توجه به رویکرد سیاست همسایه محور و توسعه روابط همه جانبه اقتصادی با همسایگان به عنوان اولویت دولت سیزدهم و تأکید رئیس جمهور در این خصوص فضای امیدوارکننده‌ای را جهت تقویت نقش آفرینی مشترک دو کشور در تحولات اقتصادی و تجاری منطقه ای و بین المللی فراهم کرده است.

وزیر راه و شهرسازی گفت: با ابتکارهای مشترک جایگاه دو کشور به عنوان بازیگران و شرکای راهبردی و قابل اعتماد در تحولات و تثبیت، تقویت و به صورت روزافزون می‌تواند ارتقا یابد.

بذرپاش بیان کرد: از جمله این ابتکارات در عرصه حمل ونقل لجستیک و ترانزیت ابتکار ایران را (IRAN-RAH) است که حدود ۶ ماه از طرح آن از سوی جمهوری اسلامی ایران در رویدادها و نشست‌های منطقه‌ای و فرامنطقه‌ای اقتصادی، تجاری و ترانزیتی از جمله نشست اخیر وزرای حمل و نقل اکو در تاشکند می‌گذرد.

وی تاکید کرد: واژه «راه» در زبان فارسی همزمان هم به معنای راه و هم راه حل است. لذا ""ایران راه"" به این معنی است که ایران هم به عنوان راه و هم راه حل برای پیوندهای امن و مقرون به صرفه‌ی اقتصادی برای رقابت سازنده و مشارکت بازیگران ذینفع در عرصه ترانزیت و لجستیک نقش آفرینی خواهد کرد.

وزیر راه و شهرسازی ادامه داد: کشورهای منطقه و فرامنطقه‌ای این فرصت را خواهند داشت که با استفاده از مسیرها، امکانات و ظرفیت‌های ایران بخش عمده‌ای از مسائل ترانزیتی و لجستیک خود را حل کنند.

بذرپاش با بیان اینکه ایران راه به عنوان دروازه ای به سرزمین، فرصت‌های لجستیکی و ترانزیتی جمهوری اسلامی ایران محسوب می‌شود و مبنایی محکم و امیدبخش برای تحول در مناسبات حمل و نقلی و ترانزیتی دو کشور و ارتقای همکاری‌ها است.

وی ادامه داد: با توجه به اصولی که حاکم بر ایران راه است. قطعا شراکت‌های دوجانبه ایران و ترکمنستان در همه ابعاد اقتصادی و تجاری تقویت خواهد شد و این شراکت مبنایی برای شراکتهای راهبردی دو کشور با سایر کشورهای منطقه و فرامنطقه‌ای در مسیرهای شرقی غربی و شمالی جنوبی خواهد بود.

وزیر راه و شهرسازی اظهار کرد: ایران در ماه‌های اخیر از پیوستن ترکمنستان به کریدور حمل‌ونقل بین‌المللی شمال- جنوب و تراسیکا استقبال می‌کند.

بذرپاش گفت: در حاشیه اجلاس اخیر وزرای حمل و نقل اکو در تاشکند، توافق کلیدی چهار جانبه تشکیل یک دالان چند وجهی بین المللی چین- اروپا از مسیر ازبکستان- ترکمنستان- ایران- ترکیه امضای مبادله شد.

وزیر راه و شهرسازی اظهار کرد: ایران در ماه‌های اخیر از پیوستن ترکمنستان به کریدور حمل‌ونقل بین‌المللی شمال- جنوب و تراسیکا استقبال می‌کند.

بذرپاش گفت: در حاشیه اجلاس اخیر وزرای حمل و نقل اکو در تاشکند، توافق کلیدی چهار جانبه تشکیل یک دالان چند وجهی بین المللی چین- اروپا از مسیر ازبکستان- ترکمنستان- ایران- ترکیه امضای مبادله شد.

وی گفت: راه‌اندازی مسیر شرقی- غربی، چین- قزاقستان- ترکمنستان- ایران- اروپا را از طریق رایزنی با طرف‌های چینی، قزاق و ترکمن پیگیری خواهیم کرد.

وزیر راه و شهرسازی فعال‌سازی کریدور عشق آباد و رونق و تجاری‌سازی آن را با همکاری دیگر اعضا به ویژه ترکمنستان به عنوان طرف امین این توافق‌نامه از برنامه‌های کشورمان عنوان کرد.

بذرپاش بیان داشت: توسعه همکاری‌ها و شراکت‌های خزر- مبنا از طریق توسعه مراودات دریایی و بندری و حمل و نقل ترکیبی با ترکمنستان در شرق به غرب و شمال به جنوب دریای خزر را پیگیری می‌کنیم.

وزیر راه و شهرسازی از آمادگی ایران برای صرو صدور خدمات فنی- مهندسی و مشارکت در توسعه زیرساخت‌های ترکمنستان به ویژه پروژه‌های جاده‌ای مرو- سرخس و اینچه برون- ترکمن باشی خبر داد.

بذرپاش گفت: از برنامه‌های مشترک برای توسعه تبادلات حمل و نقل و تسریع و تسهیل زمان، هزینه‌ها و تعرفه‌ها در پایانه پایانه‌های مرزی، جاده‌ای، ریلی و بنادر و در قلمرو هر یک از کشورها استقبال و حمایت می‌کنیم.

وی تاکید کرد: عزم و اراده راسخ دو کشور برای ایجاد تحول و جهش در مناسبات همه جانبه اقتصادی به ویژه در بخش‌های تجارت، حمل و نقل و ترانزیت، نفت، گاز، برق و خدمات فنی مهندسی است.

",economy,
705,"
به گزارش خبرنگار اعزامی ایرنا به عشق‌آباد، هفدهمین کمیسیون مشترک همکاری‌های اقتصادی ایران و ترکمنستان عصر امروز (جمعه ۲۶ آبان ماه) با حضور مهرداد بذرپاش، وزیر راه و شهرسازی کشورمان و وزیر امور خارجه ترکمنستان در عشق‌آباد آغاز بکار کرد.

کمیسیون مشترک همکاری‌های اقتصادی ایران و ترکمنستان عصر فردا (شنبه) با امضای چند سند همکاری و تفاهمنامه به کار خود پایان می‌دهد.





",economy,
706,"
به گزارش خبرنگار اعزامی ایرنا به عشق آباد، مهرداد بذپاش در حاشیه بازدید از نمایشگاه ""ایران پروژه"" در کشور ترکمنستان، اظهار داشت: در کنار برگزاری ۱۷ کمیسیون مشترک همکاری‌های اقتصادی ایران و ترکمنستان، نمایشگاه ایران پروژه هم امروز با حضور مقامات ترکمنستان و سفرای کشورهای مختلف حاضر در ترکمنستان و اعضای کابینه دولت ترکمنستان، فعالین بخش خصوصی و شرکت‌های ترکمنستانی افتتاح شد. این پروژه با حضور ۹۴ شرکت ایرانی و بیش از ۳۰۰ تاجر و فعال اقتصادی امروز آغاز شد. یکی از تمایزهای این نمایشگاه با دیگر نمایشگاه ها، حضور شرکت‌های دانش بنیان بود. ۱۵ شرکت دانش بنیان فعال در بازار ترکمنستان یا مستعد برای فعال شدن در بازار در این نمایشگاه حاضر هستند.

وی افزود: امروز میزان تجارت ما با ترکمنستان به ۵۰۰ میلیون دلار رسیده که نسبت به ۲ سال گذشته رشد بسیار خوبی داشته اما این عدد، عدد قابل قبولی نیست. امروز هم در مذاکره با رئیس جمهور ترکمنستان هم به این موضوع اشاره شد که ما با استعدادی که در طرف ایرانی وجود دارد و مرز گسترده ای که بین ترکمنستان و ایران وجود دارد، هم مرز خشکی و هم مرز آبی، این عدد به سرعت می‌تواند افزایش یابد.

وزیر راه و شهرسازی گفت: امروز شرکت‌های که حاضر بودند، عمدتا بخش حمل و نقل جاده ای، دریایی و ریلی بودند. برخی از شرکت‌ها در حوزه خدمات فنی و مهندسی هستند که آماده‌اند تا محصولات و خدمات خود را صادر کنند.

بذرپاش اعلام کرد: در همین کمیسیون مشترک یک قرارداد با ارزش بیش از ۵۰۰ میلیون دلار برای عملیات احداث ۲۴۲ کیلومتر راه با وزارت مربوطه در ترکمنستان منعقد خواهد شد. مذاکرات مقدماتی آن به اتمام رسیده است. ادامه این پروژه را هم از رئیس جمهور ترکمنستان خواستم که به شرکت‌های ایرانی بدهد و هم در کمیسیون مشترک در دستور کارمان است.

وزیر راه و شهرسازی همچنین گفت: این اتفاق خوبی است؛ حضور شرکت‌های ایران در خدمات فنی و مهندسی بازار ترکمنستان گواه رشد شرکت‌های ایرانی است که الحمدالله به راحتی در بازارهای منطقه حاضر می‌شوند و پروژه‌ها را می‌گیرند و محصولات آنها در حال تبدیل به محصولات صادرات پایه است. شرکت‌های ایرانی هم کیفیت بازارهای منطقه را مد نظر دارند و هم در حوزه قیمتی سعی می‌کنند رقابت‌پذیر باشند که این نشان از استعداد خوب شرکت‌های ایرانی دارد.

بذرپاش ادامه داد: مسئول هم تراز بنده که رئیس کمیسیون مشترک طرف ترکمنستان است که وزیر امور خارجه این کشور هم هست، اشاره کرد که در این چند سال، همچین نمایشگاهی با همچین کیفیتی در ترکمنستان برگزار نشده است. البته نمایشگاه به خودی خود، اهمیتی ندارد و تنها زمانی مهم است که به معرفی ظرفیت‌های کشور و معرفی شرکت‌های ایرانی کمک کند.

وی افزود: الحمدالله اتفاق خوبی بود. ان‌شاءالله با تصمیماتی که در کمیسیون مشترک از بعد از ظهر امروز اتخاذ خواهد شد و فردا هم ادامه خواهد داشت، رشد و توسعه هرچه بیشتر شرکت‌های ایرانی در بازار ترکمنستان رقم بخورد. البته کمیسیون مشترک ایران از دو روز قبل آغاز شده و تیم‌های کارشناسی مشغول کار بودن. اسناد لازم برای مذاکرات نهایی تقریبا آماده شده است.

وزیر راه و شهرسازی تاکید کرد: ترکمنستان هم در کریدور شمال-جنوب و هم در کریدور شرق-غرب با ما تعریف می‌شود. یعنی به لحاظ ترانزیتی، این کشور برای ما اهمیت راهبردی دارد. حدود ۹۰۰ کیلومتر مرز خاکی و حدود ۲۰۰ کیلومتر مرز آبی، عدد کمی برای تعریف و اجرای پروژه‌های راهبردی اقتصادی نیست. ترکمنستان برای ایران بسیار مهم است؛ فارق از بازار، قرار گرفتن در مسیر ترانزیتی شمال-جنوب و شرق-غرب برای ما ترکمنستان دارای اهمیتی بیش از پیش می‌کند. باید تمام توان خود را به خرج دهیم تا در این بازار حضور خوبی داشته باشیم.

بذرپاش گفت: حضرت آقا هم در تعبیری که به کار بردند در روابط ایران و ترکمنستان، تعبیر «خویشاوندی» را استفاده کردند. ترکمنستان کشوری است که ما می‌توانیم خیلی بهتر از گذشته در آن حضور داشته باشیم. قرابت دینی، فرهنگی، تمدنی و جغرافیایی باید به ما کمک کند که شرکت‌های ایرانی بیش از پیش در این بازار حضور داشته باشند.

وزیر راه و شهرسازی درباره تعیین تعداد پروازها میان ایران و ترکمنستان گفت: رئیس سازمان هواپیمایی مامور شد تا با مسئول مربوطه ترکمنستانی بعد از ظهر امروز جلسه ای تشکیل دهند و درباره تعداد پروازها میان دو کشور به توافق برسند. تعیین تعداد پروازها میان دو کشور، یکی از پیش نیازهایی است که باید مرتفع شود که بعد از آن بتوانیم فعالین اقتصادی را تشویق کنیم که به ترکمنستان بیایند و تردد آسانتری داشته باشند. این جزو رئوس اصلی کار ماست که بتوانیم پروازها را بیتش کنیم که فعالین اقتصادی بتواندد راحت تر تردد کنند.








PausePlay

% buffered00:00
05:31
UnmuteMute
Settings



CaptionsDisabledQuality0SpeedNormal
CaptionsGo back to previous menu

QualityGo back to previous menu

SpeedGo back to previous menu
0.5×0.75×Normal1.25×1.5×1.75×2×4×Exit fullscreenEnter fullscreenDownload










به گزارش ایرنا، وزیر راه و شهرسازی شب گذشته برای برگزاری هفدهمین کمیسیون مشترک همکاری‌های اقتصادی جمهوری اسلامی ایران و ترکمنستان به عشق‌آباد سفر کرد.

هفدهمین کمیسیون مشترک همکاری‌های اقتصادی، به وزیر راه و شهرسازی کشورمان و معاون رییس کابینه وزرا و وزیر امور خارجه ترکمنستان با حضور نمایندگان دستگاه‌های اجرایی کشور در روزهای ۲۶ و ۲۷ آبان ماه به میزبانی ترکمنستان در عشق‌آباد برگزار می‌شود.

بر اساس این گزارش در این کمیسیون علاوه بر امضای سند اجلاس، اسناد همکاری سایر حوزه‌ها نیز به امضای مقامات دو کشور برسد.

همزمان با برگزاری کمیسیون مشترک، همایش مشترک تجاری بازرگانان و بخش‌های خصوصی ایران و ترکمنستان و پانزدهمین نمایشگاه اختصاصی- تخصصی با عنوان «ایران پروژه» با مشارکت تعداد زیادی از شرکت‌های ایرانی فعال در حوزه های مختلف در ترکمنستان برگزار شود.

شانزدهمین کمیسیون مشترک اقتصادی دو کشور در آبان ماه سال ١۴٠٠ در تهران برگزار شده بود

",economy,
707,"
به گزارش خبرنگار اعزامی ایرنا به عشق‌آباد، مهرداد بذرپاش در آئین افتتاحیه پانزدهمین نمایشگاه اختصاصی ایران با عنوان ""ایران پروژه""، اظهار کرد: بیش از هر چیز از مقامات عالی و دست‌اندرکاران وزارتخانه‌های، تجارت امور خارجه، اتاق بازرگانی و صنایع و سایر نهادهای کشور همسایه، دوست و برادر ترکمنستان برای برگزاری این نمایشگاه تشکر می‌کنم.

وی افزود: همزمان با برگزاری این نمایشگاه، برگزاری هفدهمین کمیسیون مشترک اقتصادی دو کشور در عشق آباد که تبلور اراده سیاسی رهبران دو کشور و مسئولان دولتی طرفین برای گسترش روابط همه جانبه با رویکردهای تحول آفرین، فرصت جویانه و ظرفیت ساز می‌باشد را به فال نیک می‌گیرم.  وزیر راه و شهرسازی ابراز امیدواری کرد، فعالان بخش خصوصی دو کشور اعم از تولیدکنندگان، بازرگانان و تاجران، شرکت‌ها و فعالان حمل و نقل، کارآفرینان و شرکت‌های دانش بنیان روز به عنوان خط مقدم توسعه روابط اقتصادی در چارچوب حمایت‌هایی که در کمیسیون مشترک اقتصادی مورد تأکید است، بیش از گذشته به عنوان بازیگرانی کلیدی نقش آفرینی کنند.

بذرپاش ادامه داد: حضور فعالانه بیش از ۹۰ شرکت ایرانی در این نمایشگاه تحت عنوان ایران پروژه و در زمینه‌های متعدد بیانگر این واقعیت امیدوار کننده است که ظرفیت‌های عظیم بالقوه ای در راستای تقویت شراکت‌های راهبردی دو کشور و ایفای نقش توامان و هماهنگ و هم افزا و مشترک المنافع - برد برد در زنجیره های تأمین و ایجاد ارزش از شرق تا غرب و از شمال تا جنوب در دسترس است که آزادسازی این ظرفیت ها مورد تأکید است.

وی تاکید کرد: ابتکار ایران راه از سوی ایران مورد تأکید بوده و امید است با توجه به استقبالی که کشورهای منطقه و فرامنطقه ای از این ابتکار و از زمان طرح آن برای نخستین بار در اوایل سال جاری نشان داده‌اند، بتوانیم با کمک دولت ترکمنستان فضایی به مراتب مناسب‌تر و حمایت شده برای فعالیت تمامی بازیگران زنجیره تأمین لجستیک و حمل و نقل دو کشور فراهم کنیم.

وزیر راه و شهرسازی بیان داشت: بر اساس آمار موجود سال گذشته حجم مبادلات تجاری دو کشور حدود ۵۰۰ میلیون دلار بوده که نسبت به سال قبل رشد قابل ملاحظه‌ای داشته است.

بذرپاش تصریح کرد: ایران و ترکمنستان علاوه بر تبادلات تجاری و حمل و نقل و ترانزیت در حوزه انرژی در قالب روابط دوجانبه و چندجانبه همکاری خوبی دارند و همکاری جمهوری اسلامی ایران و ترکمنستان در حوزه‌های گاز و برق نقش مهمی در تثبیت عرضه در بازار انرژی و تامین نیاز کشورهای منطقه داشته است.

وزیر راه و شهرسازی اظهار امیدواری کرد که این نوع همکاری‌های به صورت پایدار و روزافزون تداوم داشته باشد.



به گزارش ایرنا، پانزدهمین نمایشگاه تخصصی ""ایران پروژه"" امروز جمعه ۲۶ آبان در محل اتاق بازرگانی و صنایع ترکمنستان افتتاح و تا روز یکشنبه ۲۸ آبان ادامه خواهد داشت.

همچنین هفدهمین اجلاس کمیسیون مشترک همکاری‌های اقتصادی، به ریاست مهرداد بذرپاش وزیر راه و شهرسازی کشورمان و رشید مردوف معاون رییس کابینه وزرا و وزیر امور خارجه ترکمنستان عصر امروز (جمعه) و فردا (شنبه) با حضور نمایندگان دستگاه‌های اجرایی کشورما در عشق‌آباد برگزار می‌شود.

مقرر است تا در حاشیه برگزاری این کمیسیون، همایش مشترک تجاری بازرگانان و بخش‌های خصوصی دو کشور نیز برگزار شود.

",economy,
708,"


به گزارش خبرنگار اعزامی ایرنا به عشق‌آباد، سردار بردی‌محمداف با ارسال پیامی به شرکت‌کنندگان نمایشگاه تخصصی «ایران پروژه»، به چشم‌اندازهایی که در مشارکت با ایران، به‌ویژه در حوزه تعامل در خط ریلی «قزاقستان- ترکمنستان- ایران» باز می‌شود، اشاره کرد.

رئیس جمهور ترکمنستان، پروژه‌های اقتصادی ترکمنستان و ایران را از جمله طرح‌هایی برشمرد که در حاشیه کمیسیون مشترک آتی تجاری ارائه خواهد شد، و نقش آنها را در تقویت روابط بین دو کشور مهم ارزیابی کرد.

سردار بردی‌محمداف در این پیام تاکید کرد: برگزاری کمیسیون مشترک همکاری‌های اقتصادی ترکمنستان و ایران در عشق آباد نقش مهمی در افزایش همکاری های آتی خواهد داشت.

وی تصریح کرد: شکی نیست که مذاکرات و توافقات آتی، پیش نیازی برای تقویت و گسترش همکاری بین تجار دو کشور همسایه در زمینه‌های جدید و همچنین اجرای بعدی پروژه‌های مورد علاقه دو طرف خواهد بود.

به گزارش ایرنا، پانزدهمین نمایشگاه تخصصی ""ایران پروژه"" امروز جمعه ۲۶ آبان در محل اتاق بازرگانی و صنایع ترکمنستان افتتاح و تا روز یکشنبه ۲۸ آبان ادامه خواهد داشت.

همچنین هفدهمین اجلاس کمیسیون مشترک همکاری‌های اقتصادی، به ریاست مهرداد بذرپاش وزیر راه و شهرسازی کشورمان و رشید مردوف معاون رییس کابینه وزرا و وزیر امور خارجه ترکمنستان عصر امروز (جمعه) و فردا (شنبه) با حضور نمایندگان دستگاه‌های اجرایی کشورما در عشق‌آباد برگزار می‌شود.

مقرر است تا در حاشیه برگزاری این کمیسیون، همایش مشترک تجاری بازرگانان و بخش‌های خصوصی دو کشور نیز برگزار شود.

",economy,
709,"
به گزارش ایرنا، مصطفی رجبی مشهدی در حاشیه بازدید از نخستین جشنواره و فن بازار تخصصی صنعت برق ایران افزود: در این رویداد که برای نخستین بار در حال برگزاری است، شاهد حضور بیش از ۲۵۷ شرکت دانش‌بنیان و عرضه محصولات آن‌ها هستیم. این جشنواره فرصت مناسبی را برای متقاضیان خرید محصولات داخلی و نیز اطلاع آن‌ها از آخرین فناوری‌های صنعت برق توسط دانش‌بنیان‌ها فراهم کرده است.

وی تاکید کرد: از سوی دیگر مسئولان صنعت برق نیز در بازدید از این محصولات در جریان آخرین امکانات و حمایت‌های مورد نیاز شرکت‌های دانش‌بنیان برای توسعه فعالیت‌های آن‌ها قرار خواهند گرفت که مجموع این اقدامات باعث خواهد شد تا در سال آینده شاهد محصولات و فناوری‌های جدید صنعت برق در این رویداد باشیم.

مدیرعامل شرکت مدیریت شبکه برق ایران با اشاره به تمهیدات صنعت برق برای تامین انرژی پایدار پیک تابستان سال آینده، گفت: به منظور افزایش آمادگی واحدهای تولید برق بالغ بر ۱۲۳ هزار مگاوات برنامه تعمیرات نیروگاه‌های حرارتی، برقابی، اتمی و... در دستور کار قرار گرفته است که تاکنون ۴۵ هزار مگاوات از برنامه‌های این بخش آغاز شده است.

سخنگوی صنعت برق تاکید کرد: براساس برنامه‌ریزی صورت گرفته بایستی برنامه‌های تعمیراتی یاد شده به شکلی پیش برود که حداکثر ظرفیت تولید را برای تابستان سال آینده در اختیار شبکه سراسری برق کشور داشته باشیم تا مشکلی در تامین برق مورد نیاز مشترکان ایجاد نشود. رجبی‌مشهدی در پایان گفت: همچنین برای پیک تابستان سال آینده ۱۸۰ اقدام ویژه در بخش توسعه ظرفیت نیروگاهی، بهینه‌سازی و مدیریت مصرف برق، توسعه‌ شبکه‌های برق به ویژه در بخش انتقال و فوق توزیع، رویت‌پذیری و کنترل‌پذیری شبکه سراسری و... در دستور کار قرار خواهد گرفت تا شبکه برق کشور در سال ۱۴۰۳ به صورت پایدارتر برای خدمات‌رسانی به مردم آماده باشد.

",economy,
710,"
منطق راهبردی جانمایی ایران در نظم جدید جهان و تحقق اهداف سیاست خارجی دولت مردمی برای تعاملات بین‌المللی، مستلزم اقدامات زیربنایی با هدف قرارگیری جمهوری اسلامی ایران در زنجیره‌های ارزش جهانی، ذینفع سازی قدرتهای سیاسی و ایجاد شراکت راهبردی با قدرت‌های نوظهور اقتصادی است. از طرفی بر مبنای سند تحول دولت مردمی، دولت سیزدهم دیپلماسی همه جانبه و ترکیبی را در دستور کار خود قرار داده و به دنبال یک تغییر پارادایم از روابط خارجی واکنشی به روابط خارجی فعال، پویا و هوشمند با محوریت همسایگان و آسیا است.

در بازطراحی و فعال‌سازی دیپلماسی اقتصادی هم‌پیوند با این اصول اولیه، اقدامات تحول آفرین و ایفای نقش فعال در حوزه‌های مختلف است که از جمله مهم‌ترین آنها، تقویت نقش و جایگاه کریدوری کشور در عرصه بین الملل است. 

موقعیت جغرافیای بسیار خاص جمهوری اسلامی ایران و قرارگیری در پهنه‌ای مهم و محوری، این فرصت را فراهم آورده تا کشور هم در محور شرقی- غربی و هم محور شمالی- جنوبی از موقعیت ژئوپلیتیکی و ژئواکونومیکی ویژهای برخوردار بوده و به‌عنوان گذرگاهی استراتژیک شناخته شود.

کریدورهای متعددی در بستر مسیرهای عبوری از ایران قرار گرفته‌اند که ازجمله این کریدورها میتوان به کریدور حمل‌ونقلی اروپا- قفقاز- آسیا موسوم به تراسیکا، شبکه زیربناهای حمل و نقل آسیایی-آلتید، کریدور شرق- غرب یا جاده باستانی ابریشم، ابتکار کمربند و جاده و کریدور بین‌المللی حمل و نقل شمال- جنوب اشاره کرد.

با توجه به اینکه کشور در بین دو کمربند مهم عبوری غربی-شرقی در سطح بین‌الملل قرار گرفته است، به‌نحوی‌که مسیر اصلی دریایی جهان از جنوب کشور و مسیر اصلی زمینی (ترکیبی) جهان از شمال کشور عبور می‌کنند و ایران می‌تواند نقش میانی و اتصال‌دهنده دو مسیر اصلی جهانی را در سطح بین‌الملل ایفا کند. ضمن اینکه ایران به لحاظ موقعیت جغرافیایی، بهترین مسیر اتصال کشورهای آسیای میانه و روسیه به آب‌های جنوب و اقیانوس هند است؛ لذا ابتکار فرامرزی کشور در نسبت با این موقعیت مفصلی شمال- جنوب بایستی در دستور سیاست خارجی کشور باشد.

در این شرایط، تحولات ژئوپلیتیک حول کشور ازجمله مناقشه روسیه و اوکراین، تلاش کشورهای غربی و ذینفع برای احداث و فعال‌سازی کریدور اقتصادی هند- خاورمیانه- اروپا، مناقشه زنگزور، سرمایه‌گذاری کشورهای غربی در عراق و تلاش این کشور برای توسعه بندر بزرگ فاو و احداث مسیر ترانزیتی از عراق به ترکیه و درنتیجه اروپا، حاکی از اهمیت زمانی فعال‌سازی کریدور شمال-جنوب است؛ در این چارچوب، موضوع اصلی در کریدور شمال-جنوب یافتن اولویت‌های ترانزیتی کشور در جهت ایجاد یک هم‌پیوندی میان منافع ایران و سه کشور روسیه، چین و هند به‌عنوان اصلی‌ترین بازیگران این کریدور خواهد بود.

لازم به ذکر است که تحولات ژئوپلیتیکی در منطقه اوراسیا و روسیه به نحوی است که می‌بایست در یک افق زمانی کوتاهمدت یک دستاورد مشخصی در حوزه شراکت راهبردی با این کشورها حاصل شود. در غیر این صورت احتمالاً این فرصت تاریخی نیز از میان خواهد رفت که شواهدی از آن در رخدادهای اخیر مشاهده میشود.

بر اساس بررسی‌های صورت گرفته در خصوص نقاط استراتژیک کریدور شمال- جنوب و بررسی مسیرها و گزینههای مختلف برای تکمیل و فعال‌سازی این کریدور، بایستی این کریدور در یک نظام ارتباطی با دو مرکز استراتژیک در جنوب (بندرعباس و چابهار) و دو نقطه استراتژیک سرخس و دریای خزر تکمیل شده و به بهرهبرداری برسد.

اتصال چابهار به کریدور شمال-جنوب از این حیث حائز اهمیت است که چابهار می‌تواند به عنوان یک محرک ملی برای پیشرفت کشور ایفای نقش کند و در صورت بهرهبرداری از بندر شهید بهشتی به عنوان نخستین بندر آب عمیق ایران، موجب انعطاف‌پذیری و تاب‌آوری استراتژیک ایران در تنش‌های ژئوپلیتیکی تنگه هرمز می‌شود. در واقع توسعه و تکمیل کریدور شمال-جنوب ایران به شدت وابسته به توسعه چابهار است و صرفاً با اتکا به بندرعباس نمیتوان از مزایای آن بهرهمند شد.

بر همین اساس اقدامات و رویکردهای زیر در راستای ایفای نقش کریدوری کشور در محور شمال-جنوب بایستی در دستور کار دولت قرار گیرد:



اولویت بندی پروژه‌های ریلی جاری با تمرکز بر محورهای مواصلاتی مرتبط با کریدور ترانزیتی شمال-جنوب کشور و اجتناب از توسعه خطوط ریلی که از حیث ترانزیتی حائر اهمیت نیستند.

قرارگیری موضوع کریدور شمال-جنوب در دستور کار نشست گروه بریکس و بانک سرمایهگذاری آن (بانک توسعه جدید-NDB).

رایزنی‌های دیپلماتیک برای جذب سرمایهگذاری خارجی معطوف به یک برنامه بلندمدت و جامع برای توسعه چابهار.

جلب مشارکت بخشی خصوصی (به‌ویژه هلدینگ‌های معدنی) در تکمیل پروژههای جاری ریلی مرتبط با این کریدور.

تبلیغات رسانه‌ای و تبیین موضوع در فضای مجازی همانند کاری که چین در قبال ابتکار کمربند و جاده انجام می‌دهد.

طراحی سازوکار تأمین مالی کریدور شمال- جنوب از طریق مشارکت کشورهایی نظیر روسیه، هندوستان و چین به عنوان ذینفعان بالقوه این کریدور

تکمیل و بهرهبرداری از مراکز لجستیکی مرتبط با این کریدور.


",economy,
711,"
به گزارش خبرنگار اقتصادی ایرنا،این قرارداد در مراسم اختتامیه بیست و سومین نمایشگاه بین المللی صنعت برق ایران، بین اسحاق صباغیان، مدیرعامل نیروگاه شهید رجایی و محمدرضا روشنی مقدم مدیرعامل شرکت مهندسی و ساخت توربین توربین مپنا (توگا) امضا شد.مدت قرارداد ۲۴ ماه تعیین شده است. با توجه به افزایش عمر ناوگان توربین‌های GE-F۹ در نیروگاه‌های کشور و نیاز به جایگزینی روتور نیروگاه ها، تأمین اجزای اساسی و حساس روتور این توربین که به صورت معمول در تعمیرات اساسی تعویض نمی شوند از دغدغه‌های مهم بهره‌برداران این واحدها محسوب می شود. همچنین با توجه به ریسک‌های تأمین به موقع و باکیفیت این اجزاء، اجرای پروژه ساخت داخل تجهیزات مذکور به منظور حفظ پایداری تأمین برق در کشور ضروری است.

مراسم اختتامیه بیست و سومین نمایشگاه بین المللی صنعت برق ایران هم اکنون در حال برگزاری است.

",economy,
712,"
به گزارش ایرنا از شرکت آب و فاضلاب استان تهران ""محسن اردکانی"" در سومین قرارگاه رسانه آبفای استان تهران گفت: مطابق داده‌های ثبت‌شده و تجربیات پیشین، دوره‌های خشکسالی در استان تهران دوساله بوده و سپس چند سال ترسالی در این استان ثبت شده است، اما امسال شاهد سومین‌ خشکسالی پیاپی در استان تهران هستیم و رژیم خشکسالی این استان تغییر یافته است. وی با اشاره به این‌که ۷۵ درصد آب شرب استان تهران از منابع پشت سد تامین می‌شود، گفت: استان‌هایی مانند تهران که بخش عمده‌ای از تامین آب شرب‌شان وابسته به آب سطحی است، در خشکسالی‌ها آسیب‌پذیری بیشتر دارند. مدیرعامل آبفای تهران خاطرنشان کرد: با شروع سالی آبی ۱۴۰۲-۱۴۰۳ حجم ذخایر سدهای پنجگانه استان تهران ۵۷ میلیون مترمکعب نسبت به سال گذشته کسری داشته و این در حالی است که اکنون با گذشت دو ماه از پاییز، بارش‌ها شروع نشده است. اردکانی با بیان این‌که برای تامین و توزیع آب در استان تهران هر اقدامی که ممکن بود انجام دادیم و اکنون نوبت مدیریت مصرف است، افزود: مدیریت مصرف دارای سه رکن قانونی، ابزاری و فرهنگی است که فعالیت در حوزه فرهنگی ظرفیت‌های بالایی دارد و این وظیفه روابط عمومی‌هاست که ظرفیت‌های جدید را شناسایی کنند. وی ادامه داد: با وجود این‌که امسال شاهد افزایش ۲.۵ درصدی مشترکان آب در استان تهران بودیم اما مردم تهران ۶۲ میلیون مترمکعب نسبت به سال گذشته کمتر مصرف کردند که از این میزان،۲۰ میلیون مترمکعب آن مربوبط به مشارکت‌های مردمی و مدیریت مصرف آنان بوده است. مدیرعامل آبفای تهران خاطرنشان کرد: این‌که با مدیریت فشار و مدیریت توزیع، تلاش کنیم که مردم آب کمتری مصرف کنند نیاز سرکوب شده در جامعه ایجاد خواهد شد، باید تلاش کنیم تا با آموزش مردم و تغییر فرهنگ در جامعه، شاهد مشارکت خودجوش و مداوم مردم در مدیریت مصرف آب باشیم.   ثبت روز ۱۳ اسفندماه به عنوان روز ملی آب در ایران محمدحسین رنجبران، مدیرکل روابط‌عمومی شرکت مدیریت منابع آب کشور در سومین قرارگاه رسانه آب شرکت آب و فاضلاب استان تهران از ثبت قریب الوقوع روز ۱۳ اسفندماه به عنوان روز ملی آب در ایران خبر داد. وی این اقدام هوشمندانه وزیر نیرو را فرصتی مغتنم برای مجموعه صنعت آب و آبفای کشور دانست و افزود: ثبت این روز در اسفندماه فرصت مناسبی برای اقدام های فرهنگی و رسانه‌ای خواهد بود. رنجبران عبور موفق آبفای تهران از تابستان گذشته را مدیون مدیریت مطلوب فنی و مدیریت هنرمندانه رسانه‌ای این شرکت دانست. وی ضمن اشاره به تاکید مقام معظم رهبری به مقوله اطلاع‌رسانی هنرمندانه، اقدام های فرهنگی و رسانه‌ای این شرکت را ارزشمند دانست و خواستار تقویت بیش از پیش آن شد.

",economy,
713,"
به گزارش خبرنگار اعزامی ایرنا از عشق‌آباد، پانزدهمین نمایشگاه ""ایران پروژه"" صبح امروز ( جمعه ۲۶ آبان) با حضور مهرداد بذرپاش وزیر راه و شهرسازی کشورمان و رشید مردوف، معاون رییس کابینه وزرا و وزیر خارجه امور ترکمنستان افتتاح شد.



در این نمایشگاه ۹۴ شرکت و بیش از ۳۰۰ تجار و فعال اقتصادی ایران حضور دارند و آخرین دستاوردهای خود را در حوزه خدمات فنی و مهندسی و دانش بنیان به معرض نمایش گذاشتند.



این نمایشگاه با هدف توسعه صادرات بخصوص در حوزه خدمات فنی و مهندسی برگزار شده است.

وزیر راه و شهرسازی کشورمان و معاون رییس کابینه وزرا و وزیر خارجه امور ترکمنستان از این نمایشگاه و غرفه شرکت‌های ایرانی بازدید کردند.





",economy,
714,"
به گزارش خبرنگار اقتصادی ایرنا، امضای این تفاهمنامه ها و قراردادها بین شرکت های صنعت برق و مراکز علمی و پژوهشی برای همکاری در ساخت محصولات فنآورانه انجام شد.

تعدادی از شرکت های برق منطقه ای نیز تفاهمنامه هایی را با مراکز علمی به امضا رساندند.

همچنین، در مراسم پایانی بیست و سومین نمایشگاه بین المللی صنعت برق ایران محصولات دانش بنیان برترمعرفی شدند تا در صنعت مورد استفاده قرارگیرند.

بیست و سومین نمایشگاه بین المللی صنعت برق ایران که از بیست و سوم آبان در محل دائمی نمایشگاه های بین المللی تهران آغاز بکار کرده بود تا ساعاتی دیگر به کار خود پایان خواهد داد.

پیشتر همایون حائری» در نشست خبری با اشاره به برگزاری نخستین جشنواره و فن‌بازار صنعت برق همزمان با بیست و سومین نمایشگاه بین المللی برق ایران از ۲۳ تا ۲۶ آبان در محل دائمی نمایشگاه‌های بین المللی تهران، گفته بود: این فن‌بازار محلی برای ارائه محصولات با پایه هوش مصنوعی برای رشد بیشتر صنعت برق کشورمان خواهد بود.

وی ادامه‌داد: برگزاری این فن بازار یک نقطه عطف در پیوند محکم‌تر دانشگاه و صنعت برق است که از دستاوردهای آن در جهت ارتقای صنعت برق استفاده خواهد شد.

",economy,
715,"
به گزارش ایرنا از وزارت راه و شهرسازی، فریبا گودرزی در تشریح وضعیت جوی و آب و هوای امروز جمعه ۲۶ آبان ماه گفت: امروز در شرق و جنوب شرق کشور، هرمزگان، جنوب فارس و بوشهر، بارش پراکنده و گاهی رگبار و رعدوبرق رخ می‌دهد.

کارشناس هواشناسی گفت: علاوه بر این، با عبور موج جدید از روی نوار شمالی کشور، در شمال غرب و استان‌های ساحلی خزر، برای کرمانشاه و لرستان انتظار بارش باران، رعدوبرق و وزش باد و کاهش نسبی دما وجود دارد.

به گفته گودرزی در دامنه‌های جنوبی البرز و شمال شرق کشور پدیده غالب وزش باد است و فردا در نوار شرقی کشور از جمله شمال و شرق هرمزگان بارش‌های پراکنده رعدوبرق و کاهش نسبی دما رخ خواهد داد.

وی افزود: از اواخر وقت شنبه در آذربایجان شرقی بارش پراکنده رخ می‌دهد و یکشنبه در بیشتر نواحی کشور جوی آرام و پایدار برقرار است.

کارشناس هواشناسی تاکید کرد: از روز دوشنبه سامانه بارشی بعدی از سمت شمال غرب و غرب وارد کشور می‌شود و نیمه غربی کشور شاهد بارندگی خواهد بود.

گودرزی گفت: تهران امروز آسمانی صاف تا کمی ابری همراه با وزش باد دارد که گاهی شدید می‌شود.

وی افزود: بیشینه دمای پایتخت امروز ۲۰ درجه بالای صفر می‌شود و فردا در بخش‌هایی از استان تهران غبار محلی خواهیم داشت.

",economy,
716,"
به گزارش خبرنگار اعزامی ایرنا به عشق‌آباد، مهدی صفری با اشاره به برگزاری هفدهمین کمیسیون مشترک همکاری‌های اقتصادی ایران و ترکمنستان، اظهار داشت: این کمیسیون مشترک بعد از یک سال برگزار می‌شود، البته روابط تجاری ما با ترکمنستان در دولت قبل تقریبا متوقف شده بود؛ به طوری که حجم تجارت ما با این کشور به ۶ میلیارد دلار رسیده بود، اما بعد از آنکه مشکلاتی در مورد مسائل گاز رخ داد، مبادلات دو کشور به ۱۲۰ میلیون دلار کاهش داشت.

وی افزود: خوشبختانه در دولت سیزدهم با سفر آقای رئیسی به ترکمنستان و رئیس جمهور ترکمنستان به ایران، حجم تجارت دو کشور رشد بسیار خوبی داشته است؛ البته انتظارمان این است که تجارت ایران با ترکمنستان به ۳ میلیارد دلار برسد.

معاون دیپلماسی اقتصادی وزارت امور خارجه ادامه داد: بخش‌های مهم ما صدور خدمات فنی و مهندسی به ترکمنستان است از پروژه‌های بزرگی در این کشور توسط شرکت‌های ایرانی در حال انجام است و به شرکت‌های ایرانی اعتماد دارند.

صفری گفت: نمایشگاه بزرگی با نام ""ایران پروژه"" قرار در حاشیه این کمیسیون برگزار شود که این نمایشگاه با دستور دو رئیس جمهور برگزار می‌شود.

وی با بیان اینکه تمرکزمان روی بخش کالا و قطعات پالایشگاهی است، اضافه کرد: در بخش مصالح ساختمان نیز فضای بسیار خوبی برای همکاری وجود دارد.

معاون معاون وزیر خارجه کشورمان مهم‌ترین مسئله در روابط ایران و ترکمنستان را ترانزیت عنوان کرد و گفت: ترکمنستان علاوه بر دریای خزر، دروازه ورود ما به آسیای مرکزی است، البته توافقاتی با این کشور از لحاظ تعرفه و همسان کردن قیمت‌ها داشتیم که ترد کامیون‌ها به صورت ترانزیت یا دوجانبه شکل گرفته و رشد بسیار خوبی نسبت به سال گذشته داشته است.

صفری بیان کرد: آینده خوبی در بخش روابط اقتصادی دو کشور می‌بینم و یکی از مسائل بسیار مهم ترکمنستان ترانزیت کالا به هند و کشورهای خلیج فارس از طریق ایران است.

وی تاکید کرد: اساس کار ما با ترکمنستان در بخش صدور خدمات فنی- مهندسی و در طرف مقابل واردات گاز از این کشور برای مصارف خودمان و سوآپ گازی به کشورهای قفقاز است که در دولت سیزدهم مورد تاکید قرار دارد.

معاون وزیر خارجه کشورمان بیان کرد: زمانی که دولت سیزدهم شکل گرفت، رئیس جمهورمان تاکید بسیار زیادی نسبت به برگزاری کمیسیون‌های مشترک داشتند زیرا این کمیسیون‌ها در روابط دوجانبه به خصوص در بخش اقتصادی و کنسولی بسیار موثر است.

صفری با اشاره به برگزاری نمایشگاه ایران پروژه، گفت: این نمایشگاه در جهت رشد صادراتمان به ترکمنستان بسیار موثر است.

وی با بیان اینکه ترکمنستان برلی ترانزیت کالا از مسیر ایران تقاضا دارد و خیلی علاقمند هستند، اظهار داشت: امروز گوگردشان را از طریق بندرعباس جابجا می‌کنند اما ترانزیت از مسیرهای دیگری هم می‌تواند انجام شود.

معاون دیپلماسی اقتصادی وزارت امور خارجه با بیان اینکه حجم ترانزیت از ایران نسبت به سال گذشته رشد خوبی داشته است، تاکید کرد: خط ریلی چابهار- زاهدان، کریدور شمال به جنوب را تکمیل می‌کند و کالاها با سرعت بالاتری جابجا می،شوند و سبب رشد ترانزیت خواهد شد.

صفری با بیان اینکه علاوه بر ترکمنستان، ازبکستان، قزاقستان، تاجیکستان و قرقیزستان درخواست ترانزیت کالا از ایران را دارند، گفت: خط ریلی چابهار- زاهدان باید هرچه زودتر تکمیل شود و یکی از اولویت‌های حوزه راه باید انجام این پروژه مهم باشد البته وزارت راه و شهرسازی اعلام کرده این پروژه سال آینده به بهره‌برداری می‌رسد.

",economy,
717,"
به گزارش ایرنا از وزارت نیرو، اسدالله راشدی که در جمع ائمه جماعات و مسئولان فرهنگی شرکت‌های آبفا کشور در مشهد سخن می‌گفت، تذکر و بهره گیری از آیات و روایات را در مدیریت مصرف آب و برق و انرژی موثر دانست و افزود: طبق این برنامه هزینه آب مشترکان کم مصرف بخشوده می‌شود.

وی به اقدامات امور مجلس وزارت نیرو اشاره کرد و تصویب لایحه ۲۰ هزار میلیارد تومانی در قانون بودجه ۱۴۰۱، مانع زدایی از صنعت آب و برق و انتقال آب از دریای عمان را از جمله این فعالیت‌ها برشمرد

به گفته وی لایحه ۲۰ میلیاردتومانی با هدف کمک به پرداخت‌ بدهی های وزارت نیرو با دو سوم رای نمایندگان به تصویب رسید.

وی این دستاورد را نتیجه پیگیری وزیر نیرو، همکاری مدیران عامل و نمایندگان دانست و بر استمرار این رویه برای رفع چالش های موجود تاکید کرد.

راشدی خاطر نشان کرد:ا ین گونه فعالیت‌ها به عنوان یکی از مولفه‌ها در ارزیابی مدیران صنعت آب و فاضلاب موثر است.

در ادامه حجت الاسلام ابراهیمی پور مسئول امور فرهنگی و دینی شرکت مهندسی آبفای کشور نقش و اهمیت روحانیون در گسترش فعالیت های فرهنگی را یادآورشد و مهدی قبادی رئیس مرکز قرآن و عترت وزارت نیرو هم عملکرد و جایگاه قرآنی وزارت نیرو در بین وزارتخانه ها را تشریح کرد.

در پایان مسئولان فرهنگی و دینی شرکت های آبفا لوح تقدیر با امضای هاشم امینی مدیرعامل شرکت مهندسی آب و فاضلاب کشور دریافت کردند.

",economy,
718,"
به گزارش خبرنگار اعزامی ایرنا به عشق‌آباد، خیرالله خادمی در حاشیه سفر وزیر راه و شهرسازی به ترکمنستان، اظهار داشت: توسعه روابط با کشورهای همسایه یکی از رویکردهای دولت سیزدهم است که در این رویکرد، حمل و نقل و ترانزیت اهمیت بیشتری داشته است.

وی افزود: جمهوری اسلامی ایران دروازه ورود کشورهای دیگر و حلقه ارتباطی آنها به شرق و غرب است و در کنار این، می‌تواند منافع ملی و درآمدهایی برای کشور از طریق ترانزیت داشته باشد.

معاون وزیر راه و شهرسازی با تاکید بر اینکه باید برای افزایش ترانزیت برنامه‌ریزی کنیم، گفت: ترکمنستان یکی از کشورهای همسایه ایران در شمال است که اتفاقا کریدورهای شمال- جنوب ریلی کشورمان در دو مسیر سرخس و اینچه به این کشور منتهی می‌شود. این کشور فعلا تنها مسیر ریلی به کشورهای همسایه از جنوب به شمال و ‌ارتباط ریلی به چین و روسیه است.

خادمی بیان کرد: ارتباط خوب با ترکمنستان می‌تواند زمینه افزایش ترانزیت را برای ما به همراه آورد و به همین دلیل باید برنامه‌ریزی خوبی برای توسعه زیرساخت‌های کشور انجام شود.

وی ادامه داد: هم اکنون ترانزیت از شمال به سمت بندرعباس یا از کشور روسیه به سمت قزاقستان، ترکمنستان و ایران با استفاده از مسیر ریلی اینچه‌برون انجام می‌شود و باید بتوانیم از این ظرفیت حداکثر استفاده را ببریم.

مدیرعامل شرکت ساخت تصریح کرد: هم اکنون ظرفیت حمل‌ونقل کریدورهای ریلی بسیار خالی است به طوری که در سرخس حدود ۷ میلیون تن و در اینچه‌برون حدود ۵ میلیون تن ظرفیت حمل‌ونقل داریم اما عدد کمی را استفاده می‌کنیم و می‌توانیم با هماهنگی ترکمنستان برای افزایش ترانزیت ریلی از خاک جمهوری اسلامی ایران برنامه‌ریزی کرد.

خادمی با اشاره به صادرات خدمات فنی مهندسی گفت: ترکمنستان علاقه‌مند به اجرای زیرساخت‌های حمل و نقل خود توسط شرکت‌های ایرانی است، البته از سال ۹۰ برای این کار برنامه‌ریزی شده بود که متأسفانه به تعویق افتاد.

وی اعلام کرد: در سفر اخیر رییس جمهور و رهبر ترکمنستان به ایران برای واگذاری احداث زیرساخت‌های جاده‌ای به پیمانکاران ایرانی توافق شد.

وی گفت: در حوزه زیرساخت‌ها و در بخش‌های ریلی و جاده‌ای خودکفا هستیم و پروژه‌ها را بدون هیچ نیازی به خارج از کشور انجام می‌دهیم به طوری که آخرین مبحثی که در داخل کشور داشتیم ورود ریل بود که ۴ سال پیش ریل ملی تولید شد.

خادمی تاکید کرد: برخی از کشورهای همسایه وقتی از زیرساخت‌های ایران بازدید کردند، بسیار علاقمند شدند که بتوانند از این خدمات مهندسی کشورمان استفاده کنند و امیدواریم در ترکمنستان که مناسبات بسیار زیادی با ما دارد، بتوانیم خدمات فنی مهندسی را صادر کنیم و در این سفر افزایش دهیم.

",economy,
719,"
«فریبرز کرمی » روز جمعه به ایرنا افزود: درحال حاضر، ۳۳ دوربین نظارتی در محورهای مواصلاتی استان کرمانشاه فعال است که به‌زودی ۲۸ دستگاه دوربین دیگر نیز به سامانه های هوشمند جاده ای استان اضافه می‌گردد. ️

وی در ادامه به اهمیت پایش تصویری تردد کاربران جاده ای اشاره کرد و گفت: این دروبین های هوشمند ترافیک جاده ای؛ سوانح و انسداد جاده ای، تغییرات آب و هوایی، بارش نزولات آسمانی را رصد می‌کند و در بروز هرگونه مشکل در سریع ترین زمان خدمات رسانی به هموطنان را ممکن می کنند. ️

کرمی بیان کرد: تصویر دوربین‌های سامانه های هوشمند جاده ای در اپلیکیشن و سایت ۱۴۱ برای همه هموطنان قابل رؤیت است و افراد می توانند جهت مدیریت سفر خود از این تصاویر و سایر قابلیت‌های سامانه ۱۴۱ استفاده کنند. ️

مدیر کل راهداری و حمل و نقل جاده ای استان کرمانشاه، همچنین از نصب چهار دستگاه دوربین سامانه نظارتی، نصب سامانه های ترددشمار در ۱۴ محور استان خبر داد و افزد: نصب ۶ سامانه ثبت تخلفات جاده ای نیز در دست اقدام است.

️کرمی اضافه کرد: اکنون ۵۲ دستگاه سامانه ثبت تخلفات عبور و مرور، پنج دستگاه سامانه توزین در حین حرکت و ۹۶ ترددشمار در محورهای مواصلاتی استان کرمانشاه فعال است.

استان کرمانشاه با بیش از ۲ میلیون نفر جمعیت بیش از هشت هزار کیلومتر راه اصلی، فرعی و روستایی دارد.

",economy,
720,"
به گزارش ایرنا، بر اساس گزارش جدید مرکز آمار، در فصل تابستان ١٤٠٢، شاخص قیمت تولیدکننده بخش ""زراعت، باغداری و دامداری سنتی"" ١١٢٢,٧ بوده که نسبت به فصل مشابه سال قبل (تورم نقطه به نقطه) ٣٣.٨ درصد افزایش داشته‌ است. در این فصل شاخص چهار فصل منتهی به فصل جاری نسبت به شاخص دوره مشابه سال قبل (تورم سالانه) با رشد ٤٦.٨ درصد مواجه بوده‌ است.

تورم نقطه به نقطه ۱۱.۳ واحد درصد کاهش یافت

در فصل تابستان ١٤٠٢، درصد تغییرات شاخص قیمت تولیدکننده بخش ""زراعت، باغداری و دامداری سنتی"" نسبت به فصل مشابه سال قبل (تورم نقطه به نقطه) ٣٣,٨ درصد بوده که در مقایسه با همین اطلاع در فصل قبل (٤٥.١ درصد)، ١١.٣ واحد درصد کاهش داشته‌ است.

تورم سالانه ۹.۷ واحد درصد کاهش یافت

در فصل تابستان ١٤٠٢، درصد تغییرات شاخص قیمت تولیدکننده بخش ""زراعت، باغداری و دامداری سنتی"" در چهار فصل منتهی به این فصل نسبت به دوره مشابه سال قبل ٤٦,٨ درصد بوده که در مقایسه با همین اطلاع در فصل قبل (٥٦.٥ درصد)، ٩.٧ واحد درصد کاهش داشته‌ است.

",economy,
721,"
به گزارش خبرنگار اعزامی ایرنا به عشق آباد، آرش کردی در پاسخ به سوال خبرنگار ایرنا در خصوص همکاری‌های برقی ایران و ترکمنستان، اظهار داشت: به لحاظ ارتباطات و تبادلات انرژی با کشورهای منطقه وضعیت مناسبی داریم و به خیلی از کشورها برق صادر می‌کنیم.

وی افزود: برای پایداری شبکه، برق هم وارد می‌کنیم و بیشترین حجم واردات برق ایران از ترکمنستان است که در واقع از طریق خطوط انتقال فشار قوی انجام می‌شود و همواره اعلام آمادگی کردیم که این تبادلات را می‌توانیم افزایش دهیم.

مدیر عامل توانیر گفت: ما تمهیداتی را تا مرز کشورمان با ترکمنستان آماده کردیم تا میزانی برق وارداتی از این کشور را افزایش دهیم.

کردی ادامه داد: الان حدود ۳۵۰ تا ۴۰۰ مگاوات برق از ترکمنستان وارد می‌کنیم که در این سفر تفاهم‌نامه‌ای را امضا خواهیم کرد تا بخش ترکمن خط انتقال جدید برق که در بخش ایران اجرا شده و ۴۰۰ کیلوولت است در بخش خودش تکمیل کند؛ در واقع مباحث پیمانکار و مالی آن تفاهم شده و امیدواریم تا ۱۸ ماه آینده به بهره‌برداری برسد که حجم تبادلات برقی دو کشور به دو برابر افزایش پیدا کند.

این مقام مسوول بیان داشت: طرف ترکمن هم خوب حمایت کرده و سندی که روز شنبه در کمیسیون مشترک همکاری‌های اقتصادی ایران و ترکمنستان امضا می‌شود، مقدمات نهایی کار را تکمیل می‌کند تا این پروژه اجرایی شود.

وی تاکید کرد: خیلی مهم است که طرف ترکمن علاقه‌مند جهت گسترش صادرات برق به ایران را نشان می‌دهد و خوشبختانه از توانمندی‌های داخلی ما برای این موضوع استفاده خواهد و پیمانکاران ایرانی این قابلیت را دارند که خدمات فنی- مهندسی را کشورهای منطقه خوبی را ارائه دهند.

معاون وزیر نیرو گفت: خوشبختانه ترکمنستان با این در این موضوع تفاهم کردیم و با امضای تفاهمنامه زمینه افزایش تبادلات برق به دو برابر تا یک سال و نیم آینده فراهم خواهد شد که عدد قابل توجه و خوبی است‌.

کردی تصریح کرد: سالانه ۲ میلیارد تا ۲‌.۵ میلیارد کیلووات ساعت بر حسب نیاز شبکه، برق از ترکمنستان وارد می‌کنیم که به شبکه شمال‌شرق کشور برای تعادل تامین برق کمک می‌کند تا شرایط با ثباتی را با توجه به تولید و مصرف داشته باشیم.

وی در خصوص صادرات خدمات فنی و مهندسی در حوزه برق گفت: در این زمینه صادرات داریم و پروژه‌های برق اعم از خطوط انتقال و پست‌های بزرگ انتقال برق است که تماماً توسط شرکت‌های ایرانی انجام می‌شود یعنی هم صدور خدمات فنی- مهندسی و هم صدور تجهیزات و کالا داریم.

مدیرعامل توانیر تاکید کرد: به لحاظ استاندارد و استانداردسازی نیز وضعیتمان در بعد صدور خدمات فنی مهندسی و در بعد ساخت تجهیزات بسیار خوب و مناسبی است و جزو کشورهای برتر منطقه و حتی در برخی از رشته جزو برترهای دنیا هستیم.

",economy,
722,"
به گزارش خبرنگار ایرنا، این تفاهم‌نامه‌ها در نشست مشترک شورای برنامه‌ریزی و توسعه و فعالان اقتصادی چهارمحال و بختیاری شامگاه پنجشنبه با حضور آیت‌الله رئیسی رییس‌جمهور بین استاندار چهارمحال و بختیاری و مدیران هلدینگ‌های بزرگ سرمایه‌گذاری امضا شد.

سرمایه‌گذاری در پتروشیمی بروجن به ارزش ۲۰ هزار میلیارد ریال با اشتغال‌زایی ۱۵۰ نفر، احیاء و بسته‌بندی آب معدنی و کشت و فرآوری گیاهان دارویی به ارزش ۸۰۰ میلیارد ریال با اشتغال‌زایی ۹۰ نفر، طرح سه هزار رأسی گاو شیری مولد در زمین‌های دشت زرین کوهرنگ به ارزش ۱۰ هزار میلیارد ریال و اشتغال‌زایی ۱۵۰ نفر و توسعه و تکمیل طرح‌های مکمل شیر خشک، واحد احداث دامداری سه هزار رأسی با اشتغال‌زایی ۱۴۰ نفر و ارزش سرمایه‌گذاری ۲۱ هزار میلیارد ریال از مهم‌ترین این طرح‌ها به‌شمار می‌رود.

به گزارش ایرنا، رییس‌جمهور و تعدادی از اعضای هیات وزیران روز پنجشنبه به شهرکرد سفر کردند.

",economy,
723,"
به گزارش خبرنگار اعزامی ایرنا به عشق‌آباد، «مهرداد بذرپاش» که روز پنجشنبه (۲۵ آبان) به عشق آباد سفر کرده، در جمع خبرنگاران درباره برگزاری کمیسیون همکاری‌های اقتصادی ایران و ترکمنستان اظهار داشت: ما با ترکمنستان مرز خاکی طولانی داریم و سه استان خراسان رضوی، خراسان شمالی و گلستان هم‌مرز با این کشور هستند.

وی افزود: یکی از محورهای اساسی مذاکرات در هفدهمین کمیسیون مشترک، بحث بازارچه‌های مرزی است.

وزیر را و شهرسازی گفت: محور دوم تهاتر گاز بین دو کشور است که در گذشته وجود داشت، اما به دلیل مسائل مختلف متوقف شده بود که امیدواریم در این اجلاس بتوانیم آن را به سرانجام خوبی برسانیم.

بذرپاش بیان کرد: تبادل برق بین ایران و ترکمنستان موضوع دیگر است که در سفر رئیس‌جمهور کشورمان به ترکمنستان، مذاکرات خوبی انجام شده بود و امیدواریم در این کمیسیون مشترک موضوع تبادل برق را که در قالب سند همکاری در حال انجام است، نهایی کنیم.

وزیر راه و شهرسازی گفت: محور دیگر مذاکرات در حوزه جاده‌ای و حمل و نقل ریلی است که هم در حوزه تعرفه و هم سهولت تردد که در دستور کار قرار دارد. قطارهایی که از مرز سرخص تردد می‌کنند و اتفاقات خوبی خواهد افتاد که منجر به افزایش ترانزیت خواهد شد.

رئیس ایرانی کمیسیون مشترک همکاری‌های اقتصادی ایران و ترکمنستان اعلام کرد: سه سند همکاری در حوزه گاز، برق و جاده‌ای و یک یادداشت تفاهم نیز در خصوص کلیه فعالیت‌های مشترک دو کشور امضا خواهد شد.

احداث جاده در ترکمنستان توسط شرکت ایرانی

بذرپاش گفت‌: در این دوره از کمیسیون مشترک همکاری‌های اقتصادی قرارداد احداث جاده به ارزش ۴۰۰ میلیون دلار از مرز ایران در مسیر بندر ترکمن باشن با یک از شرکت‌های ایرانی در این سفر امضا خواهد شد.

وی تأکید کرد: امیدواریم در مذاکراتی که با مقامات کشور ترکمنستان داریم قطعات دیگر از این مسیر راهبردی به شرکت‌های ایرانی واگذار شود تا اجرا کنند.

وزیر راه‌ و شهرسازی همچنین از برگزاری نمایشگاه ""ایران پروژه"" در حاشیه برگزاری هفدهمین کمیسیون مشترک ایران و ترکمنستان خبر داد و گفت: حدود ۳۰۰ تجار و فعالان اقتصادی ایران در این نمایشگاه حضور دارند و شرکت‌های ایرانی غرفه‌های خوبی برپا کرده‌اند.

بذرپاش توضیح داد: در کنار نمایشگاه ایران پروژه، نشست اقتصادی تجار دو کشور نیز برگزار خواهد شد و این سفر دو روزه سر منشأ اتفاقات جدید در روابط دو کشور در حوزه اقتصادی و تجاری خواهد بود.

",economy,
724,"
به گزارش خبرنگار اقتصادی ایرنا، مهرداد بذرپاش، پنجشنبه شب (پنجشنبه ۲۵ آبان) به همراه نمایندگان دستگاه‌های اجرایی کشور، برای حضور در هفدهمین کمیسیون مشترک همکاری‌های اقتصادی جمهوری اسلامی ایران و ترکمنستان دقایقی پیش تهران را به مقصد عشق‌آباد ترک کرد.

هفدهمین کمیسیون مشترک همکاری‌های اقتصادی، به وزیر راه و شهرسازی کشورمان و معاون رییس کابینه وزرا و وزیر امور خارجه ترکمنستان با حضور نمایندگان دستگاه‌های اجرایی کشور در روزهای ۲۶ و ۲۷ آبان ماه به میزبانی ترکمنستان در عشق‌آباد برگزار می‌شود.

بر اساس این گزارش در این کمیسیون علاوه بر امضای سند اجلاس، اسناد همکاری سایر حوزه‌ها نیز به امضای مقامات دو کشور برسد.

همزمان با برگزاری کمیسیون مشترک، همایش مشترک تجاری بازرگانان و بخش‌های خصوصی ایران و ترکمنستان و پانزدهمین نمایشگاه اختصاصی- تخصصی با عنوان «ایران پروژه» با مشارکت تعداد زیادی از شرکت‌های ایرانی فعال در حوزه های مختلف در ترکمنستان برگزار شود.

به گزارش ایرنا، شانزدهمین کمیسیون مشترک اقتصادی دو کشور در آبان ماه سال ١۴٠٠ در تهران برگزار شده بود.

",economy,
725,"
به گزارش اداره کل ارتباطات شرکت ارتباطات سیار ایران، هجدهمین دوره همایش «مدیریت سبز» که آبان ماه 1402 در هتل المپیک تهران برگزار شد، در حالی به کار خود پایان داد که برای نخستین بار در حوزه تلکام، از همراه اول با اهدای لوح سپاس تقدیر و تجلیل کرد.

دانش سبز به دانشی اطلاق می شود که فرضیه ها و نظریه های خود را مبتنی بر عبور از تعارض بین رشد اقتصادی و بحران محیط زیست تبیین می کند.

به عبارت دیگر دانش سبز در چارچوب نظام مدیریت سازمانی به معنای «دانش مدیریت فصل مشترک اقتصاد و محیط زیست» است.

هیات داوران این دوره از همایش مدیریت سبز با توجه به خوداظهاری واحد HSE اپراتور اول تلفن همراه کشور در قالب سخنرانی در بخش «منابع: فصل مشترک اقتصاد و محیط زیست با موضوع محاسبه ردپای کربن به همراه مطالعه موردی»، سیده لیلا حاکم زاده را بابت راهبری علمی و توسعه دانش سبز شایسته دریافت تقدیرنامه کمیته علمی دانست.

با توجه به نقش تاثیرگذار شرکت‌های تلکامی در کاهش انتشار گازهای گلخانه‌ای از طریق بسترسازی خدمات غیرحضوری و جلب مشارکت عمومی در مدیریت مصرف، همراه اول به عنوان اپراتور اول تلفن همراه در کشور پیشگام این موضوع بوده و در کنار سایر اقدامات حمایتی از محیط زیست، اولین گام دانشی در این صنعت را با اعمال سیاست‌های ریاضتی در زمینه مصرف بهینه انرژی و در پی آن «محاسبه رد پای کربن» محکم برداشته است.

https://mci.ir/news/-/view/2488401

",economy,
726,"
به گزارش خبرنگار ایرنا، ""موسی فکور"" عصر روز پنجشنبه، در جلسه کمیسیون امنیت و عمران استان گیلان و شهرستان آستارا، اظهار داشت: سیاست دولت سیزدهم و رویکرد آن خدمت به مردم است، آن هم خدمتی مجاهدانه و با رویکرد انقلابی و جهادی، لذا انتظاری که از همه مجموعه‌های اجرایی استان و شهرستان می رود این است که تلاش مضاعفی برای اتمام پروژه‌ها داشته باشیم.  وی با بیان اینکه شهرستان آستارا یک شهرستان بسیار مهم و دارای جایگاهی ارزشمند در کشور است، افزود: به واسطه موقعیت مکانی آستارا، پروژه‌هایی که در این شهرستان انجام می‌گیرد به ویژه مسائل مربوط به بخش بین‌المللی و اقتصادی کشورها، برای ایران اسلامی بسیار اهمیت دارد و نگاه ما به این پروژه‌ها باید بین المللی باشد، لذا تعلل و کوتاهی در این امر اصلاً پذیرفته نیست.  معاون هماهنگی امور عمرانی استان گیلان آمادگی زیرساخت ها را لازمه توسعه کشور دانست و بیان داشت: ما در حوزه عمرانی باید تلاش کنیم که زیرساخت‌ها را برای توسعه کشور آماده کنیم، کشوری که می‌خواهد توسعه پیدا کند لازم است که زیرساخت‌های متوازن داشته باشد و وظیفه ما مدیران اجرایی و عمرانی این است که بتوانیم شرایط را فراهم کنیم تا زمینه برای توسعه در حوزه‌های مختلف فراهم شود.  فکور با تاکید بر تکمیل زیرساخت های امنیتی، گفت: بخش زیادی از زیرساخت‌هایی که در بحث امنیت لازم می دانیم که انجام بگیرد، کارهایی که مدیران اجرایی در حوزه عمرانی باید انجام دهند و لازمه آن تلاش در مسیر توسعه استان و شهرستان است که باید با شتاب بیشتری در این بخش ها انجام شود. وی با اشاره به عقب ماندگی پروژه های استان در حوزه های مختلف خاطرنشان کرد: عقب ماندگی های زیادی به ویژه در حوزه‌های عمرانی داریم و این نیازمند به این است که شتاب کار را بیشتر کنیم و با انگیزه بیشتر و تلاش مظاعف و با توجه به نگاهی که دولت در بحث خدمت انقلابی و جهادی دارد، به معنای واقعی کلمه بتوانیم آن را انجام دهیم. معاون استاندار گیلان به بازدیدهای امروز از زیرساخت های اقتصادی آستارا اشاره و تاکید کرد: مسئولان و پیمانکاران در پروژه‌هایی که امروز ما بازدید کردیم اقدامات جهادی انجام داده‌اند، یعنی با مقایسه‌ اقدامات اخیر نسبت به فعالیت‌هایی که در گذشته انجام شده بود بخش بسیاری از این پروژه ها قابل قبول بود، اما احساس می‌کنیم که بیشتر از این می‌شود که کار انجام داد و انتظار می رود پروژه ها جلوتر از موعد مقرر افتتاح شود. وی با اشاره به حادثه سیل اخیر آستارا، گفت: در سیل اواخر شهریور ماه امسال مسئولان پای کار آمدند و در ابتدا کارهای خوبی را انجام دادند، ولی انتظار مردم این است که خسارت‌هایی که وارد شده سریع تر جبران شود. فکور با تاکید بر شتاب در انجام پروژه ها، تصریح کرد: بعضی از کمبودهایی که در کار وجود داشت، این بود که پیمانکاران در اجرای پروژه‌ها معطل بعضی از موضوعات هستند که ما در استان تمامی تلاش خود را برای همکاری و همیاری با آنها خواهیم داشت. وی ادامه داد: این نباشد که پروژه‌ای که بسیار اهمیت دارد و برای ما موضوع فراملی است برای موضوعی کوچک مثلاً بحث سوخت آن را ادامه ندهیم یا با کندی انجام شود، باید موانع را سریع تر برطرف و به روند انجام پروژه ها سرعت بدهیم. معاونت هماهنگی امور عمرانی استانداری گیلان با اشاره به اهمیت پروژه های در حال اجرا در شهرستان آستارا تصریح کرد: پروژه‌هایی که ما امروز دیدیم پروژه های بسیار مهمی است و کاری است که در بحث اقتصاد کشور و ارتباطات بین‌المللی تاثیرگذار است بنابراین باید این وظایفی را که بر عهده داریم به موقع انجام دهیم. وی همچنین به پروژه بزرگراه آستارا- آستارا اشاره کرد و گفت: این پروژه که قسمتی که مربوط به کشور جمهوری آذربایجان است انجام شده، هزار و ۴۰۰ متر از این پل در آستارا مربوط به جمهوری اسلامی ایران است، باید هرچه سریع‌تر با توجه به بحث‌های امنیتی در بحث تردد کامیون‌ها این پروژه را به انجام برسانیم. فکور با اشاره به اجرای طرح تیرپارک در محوطه ۲۰ هکتاری دانشگاه آزاد اسلامی واحد آستارا، بیان کرد: طرحی که مسدولان ادارات مربوطه پیشنهاد کردند، طرح بسیار قابل قبولی است و باید کارهای اولیه در ثبت این طرح در سامانه انجام شود، در مراحل بعدی ما قطعاً در بحث رفع موانع کمک می‌کنیم که همه آنها تحت نظر با کمک دستگاه اجرایی برطرف شود و این کار بزرگ بتواند با توجه به اینکه ماهیت علمی هم دارد طرح ارزشمندی است که دوستان انجام می‌دهند که می تواند مشکل شهرستان را حل کند.

فرماندار آستارا نیز اظهار داشت: دولت سیزدهم برآن است که مشکلات و معضلاتی که در جهت صادرات و واردات وجود دارد به سرعت رفع شود و از این رو از هیچ اقدامی فرو گذار نخواهد شد.

""محمدرضا شهاب زاده"" افزود: پروژه های ملی و اقتصادی که در شهرستان در حال انجام است باید با بهترین استانداردهای روز دنیا انجام شود تا کشورهای همسایه که با ما تبادل اقتصادی دارند، بدون هیچ دغدغه ای تجارت خود را ادامه دهند.

وی ادامه داد: یکی از مشکلات مهم آستارا تردد و پارک تریلی های باری هستند که در شهرستان تردد دارند و از این رو با جانمایی های صورت گرفته و تلاش همه ادارات مرتبط بر آنیم که به سرعت مشکل رانندگان و مردم حل شود و دیگر شاهد تردد و استقرار آنها در خیابانها و ورودی شهرستان نباشیم.

گفتنی است، ""محمد جلائی"" معاون سیاسی،امنیتی و اجتماعی و ""موسی فکور"" معاون هماهنگی و امور عمرانی استانداری گیلان، فرماندار شهرستان آستارا به همراه تعدای از مدیران استانی از مرزهای سه گانه شهرستان آستارا بازدید کردند و در جریان پروژه های مهم آستارا که ملی هستند، قرار گرفتند و قرار شد در کارگروه های استانی و شهرستانی تصمیمات فوری در راستای رفع موانع و کمک به تحقق برنامه ها صورت پذیرد.

",economy,
727,"
عباس علی‌آبادی بعد از ظهر پنجشنبه در حاشیه آیین افتتاح مجتمع فرآورده‌های معدنی چهارمحال و بختیاری به خبرنگار ایرنا گفت: برای حمایت از واحدهای تولیدکننده فرآورده‌های معدنی، دیگر بمنظور ورود فرآورده‌های معدنی، ارزی تخصیص داده نمی‌شود و باید شرایطی فراهم شود که این واحدها از ظرفیت رقابت‌ با صادرکنندگان مواد خام معدنی برخوردار شوند.

وی ادامه داد: تولید فرآورده‌های معدنی یکی از مهمترین و با آینده‌دارترین محصولات صنعتی است که کشورمان در آن از ظرفیت بالایی برخوردار است و سرمایه‌گذاری در این حوزه آینده درخشانی را برای سرمایه‌گذاران رقم می‌زند.

وزیر صنعت، معدن و تجارت افزود: خوشحالم که چنین واحد صنعتی با فناوری بروز، بصورت خودجوش و با ظرفیت نیروی بومی در استان چهارمحال و بختیاری شروع به فعالیت کرده است.

علی‌آبادی خاطرنشان کرد: مجتمع فرآورده‌های معدنی چهارمحال و بختیاری یک طرح نو و تازه است و با احداث این کارخانه نباید کارمان را تمام شده تلقی کنیم بلکه باید حمایت از این واحدها را دنبال کنیم.

وی تاکید کرد: بایستی پشتیبان چنین طرح‌هایی باشیم هرچند ما اقدامات حمایتی خود را آغاز کرده‌ایم ولی باید اقدامات تکمیلی بیشتری در راستای رُشد و تعالی در سطح کشور و منطقه انجام دهیم.

وزیر صمت اظهار داشت: سرمایه‌گذاران داخلی می‌توانند با وجود برخورداری کشورمان از دانش گسترده در زمینه مواد معدنی در این عرصه سرمایه‌گذاری کنند و در راه گسترش و پیشبرد این صنعت و افزایش تولید این گونه محصولات در کشورمان نقش‌آفرین باشند.

به گزارش ایرنا، عباس علی‌آبادی بعد از ظهر پنجشنبه که در قالب دور دوم سفرهای اُستانی رییس جمهور به چهارمحال و بختیاری سفر کرده است، مجتمع فرآورده‌های معدنی این استان با نام تجاری «تیوا صنعت ماهان» را افتتاح کرد.

رییس‌ جمهور و تعدادی از وزیران هیات دولت در قالب دور دوم سفر استانی به چهارمحال و بختیاری امروز پنجشنبه وارد این استان شدند.





",economy,
728,"
علی رضایی روز پنجشنبه در گفت و گو با خبرنگار ایرنا اظهار کرد: ۴۴۰ میلیارد ریال مانده مطالبات کشاورزان کلزاکار استان بود که عصر امروز به حساب آنها واریز شد.

وی افزود: این واریزی مابه‌التفاوت مطالبات آنها با نرخ تضمینی امسال به ازای هر کیلوگرم ۳۰۰ هزار ریال بود که امروز به کشاورزان کلزاکار استان پرداخت شد.

رضایی ادامه داد: پیش از این یک هزار و ۲۳۰ میلیارد ریال مطالبه کشاورزان با نرخ تضمینی ۲۲۰ هزار ریال مصوب سال گذشته به طور کامل پرداخت شده بود.

وی یادآور شد: با پیگیری و رایزنی های مستمر استاندار ایلام از وزارت جهاد کشاورزی، کشاورزان کلزاکار استان موفق به دریافت مانده مطالبات خود شدند.

به گزارش ایرنا، اواخر مهرماه نیز همه مانده مطالبات گندم کاران به حساب آنها واریز شد.

در سال زراعی گذشته (۱۴۰۱ - ۱۴۰۲) مقدار ۶ هزارتن کلزا از کشاورزان خریداری شد.

سال زراعی از اول مهر هرسال تا شهریور سال بعد محاسبه می شود.



",economy,
729,"
سعید قاسمی عصر پنجشنبه در گفت و گو با خبرنگار ایرنا اظهار کرد: پس از گواور، شهرهای اسلام آباد غرب با ۳۴، سومار با ۳۲ ، کرندغرب ۲۹ و قصرشیرین با ۲۷ میلیمتر بارندگی در رتبه های بعدی پربارش ترین نقاط استان در این مدت قرار دارند.

وی میزان بارندگی در شهر کرمانشاه را نیز ۱۴ میلیمتر اعلام کرد و افزود: طی این مدت تنها کنگاور با ۲ و سنقر با چهار میلیمتر شاهد کمترین میزان بارش در طی این مدت بودند.

رییس پیش بینی اداره کل هواشناسی استان کرمانشاه میانگین بارش های این سامانه در استان را ۱۵ میلی متر اعلام کرد و یادآور شد: از ابتدای سال زراعی جاری تاکنون به طور میانگین ۴۴ میلی متر بارندگی در استان به ثبت رسیده است که در مقایسه با سال زراعی گذشته این میزان هفت برابر افزایش نشان می دهد.

قاسمی افزود: در سال زراعی جاری شهرهای گواور با ۹۲، اسلام آباد غرب با ۸۴ و کرند غرب نیز با ۸۱ میلی متر، بیشترین بارندگی را به ترتیب در استان به خود اختصاص داده اند.

وی اضافه کرد: بر اساس بررسی آخرین داده های هواشناسی، با تضعیف شرایط ناپایدار در جو منطقه، طی ساعاتی از امروز و احتمالاً فردا (جمعه) مجدداً شاهد رگبارهای پراکنده و موقت باران در سطح استان خواهیم بود که طی این مدت، شرایط برای تشکیل مه، بویژه در اوایل روز و در مناطق سردسیر و معتدل، فراهم است.

قاسمی اظهار کرد: در روزهای شنبه و یکشنبه هفته آینده، پدیده قابل ذکری برای سطح استان پیش بینی نمی شود، همچنین، از امروز تا روز یکشنبه، در حالی که دمای هوای روزانه به آرامی افزایش می یابد؛ دمای شبانه روندی کاهشی خواهد داشت.

وی افزود: در روزهای دوشنبه و سه‌شنبه، گذر سامانه بارشی دیگری، سبب بارندگی همراه با وزش باد نسبتاً شدید و کاهش نسبی دمای هوا در غالب نقاط استان خواهد شد.

قاسمی اضافه کرد: در ۲۴ ساعت گذشته کنگاور با پنج درجه و خسروی با ۲۹ درجه بالای صفر به ترتیب خنکترین و گرمترین مناطق استان بودند.

وی ادامه داد: در همین مدت دمای هوای در کرمانشاه نیز بین ۱۰ و ۲۳ درجه بالای صفر در نوسان بود.





بیشتر بخوانید















طراوت هوای پاییزی، هدیه باران به شهروندان کرمانشاهی












رگبار باران در جنوب و جنوب غرب کشور/پیش‌بینی وزش باد در تهران












ورود سامانه بارشی و آغاز بارندگی در غالب مناطق کشور












باران و رعد و برق از امروز میهمان مردم کرمانشاه







به گزارش ایرنا، در حال حاضر در سطح استان ۱۲ ایستگاه سینوپتیک، یک ایستگاه فرودگاهی و جوبالا، ۱۲ ایستگاه خودکار، یک ایستگاه تحقیقات کشاورزی، ۹۲ ایستگاه باران سنجی، چهار ایستگاه اقلیم شناسی، یک ایستگاه رادار هواشناسی، ۱۶ ایستگاه تبخیر سنجی و ۱۰ تشعشع سنجی دیجیتال در حال فعالیت است.

",economy,
730,"
به گزارش روز پنجشنبه ایرنا به نقل از دادگستری رفسنجان، حسین رمضانی‌زاده اظهارداشت: در جلسه عصر دیروز (چهارشنبه) جلسه مدیران مس در دفتر امام جمعه تشکیل شد.

به گفته وی، مدیر عامل و مسئولان صنایع ملی مس ایران برای پاسخ به مطالبات مسئولان به نیابت از مردم این شهرستان حاضر شدند و پس از بیان مبانی و مستندات قانونی در زمینه مسئولیت‌های قانونی صنایع ملی مس ایران در شهرستان رفسنجان، در نهایت قول مساعد برای اجرای قوانین و مقررات در راستای تادیه حقوق قانونی مردم شهید پرور رفسنجان علی‌الخصوص در حوزه مسئولیت‌های اجتماعی دادند.

رییس حوزه قضایی رفسنجان در این جلسه بیان کرد: به موجب قوانین موضوعه از جمله تبصره ۶ ماده ۱۴ قانون معادن ،قانون مالیات‌های مستقیم در زمینه هزینه‌های قابل قبول در حوزه‌های اجتماعی، عوارض کالا و خدمات و ارزش افزوده، دستورالعمل اجرایی عوارض آلایندگی مسئولیت‌های قانونی صنایع ملی مس ایران نسبت به شهرستان رفسنجان مشخص شده و به نمایندگی از مردم انتظار داریم اقدامات مسئولان این مجموعه برابر قوانین و مقررات موضوعه برای مردم تشریح و تبیین شود.

رییس شورای حفظ حقوق بیت المال رفسنجان در ادامه عنوان کرد :اقدامات صنایع ملی مس ایران و مجتمع مس سرچشمه در حوزه‌های مختلف از جمله جذب نیروی انسانی و برگزاری آزمون، بومی گزینی، پرداخت حقوق و مزایا در شرکت های زیرمجموعه و جلوگیری از ایجاد اعتراض و نارضایتی، رعایت ضوابط قانونی در حوزه مسائل زیست محیطی، منابع طبیعی و منابع آب و همچنین در حوزه‌های سازمانی از جمله برگزاری مناقصه ها ،عقد قراردادهاو اجرای طرح‌های عمرانی، توسعه و غیره می‌بایست با رعایت کامل ضوابط و قوانین انجام و از هرگونه بروز اشکال قانونی در این خصوص جلوگیری شود.

رییس شورای پیشگیری از وقوع جرم دادگستری رفسنجان تاکید کرد : باوجود نقش نظارتی دستگاه قضایی و پیگیرانه مجدانه و بدون اغماض در این خصوص ،دستگاه قضایی در شهرستان به‌طور جدی پیگیر حل مشکلات مجتمع مس سرچشمه در حوزه تولید و اشتغال نیز خواهد بود و در این جلسه مقرر شد مجموعه مس در صورت وجود و بروز هرگونه مشکل در حوزه تولید و اشتغال و فراهم نمودن زیرساخت‌ها در این خصوص، مراتب را به دادسرا و شورای پیشگیری از وقوع جرم شهرستان اعلام کند تا دادگستری در کمترین زمان ممکن در چارچوب قوانین و مقررات نسبت به حل مشکلات موجود در راستای حمایت قاطع از تولید و اشتغال اقدام کند.

 نماینده دستگاه قضایی در شهرستان رفسنجان گفت:با برگزاری این جلسه و پاسخگویی قابل تقدیر مسئولان صنایع ملی مس ایران به‌ویژه مدیرعامل جدید صنایع مس به مسئولان رفسنجان ، امیدواریم مجموعه مس به تکالیف قانونی خود عمل کنند و تاکید می‌شود مطالبه حال حاضر دستگاه قضایی در رفسنجان درراستای تکلیف قانونی مقرر در اصل ۱۵۶ قانون اساسی مبنی بر حفظ و احیای حقوق عامه و صرفاً در راستای استیفای حقوق قانونی مردم انجام شده است.

رفسنجان در ۱۰۰ کیلومتری شمال غرب مرکز استان کرمان قرار دارد و مجموعه غنی معادن مس کشور در این منطقه در مجتمع مس سرچشمه استخراج و فرآوری می شود.

",economy,
731,"
به گزارش ایرنا، علی گلشنی عصر پنجشنبه در حاشیه بازدید از چند واحد تولیدی در شهرک صنعتی توس در گفت وگو با خبرنگار ایرنا افزود: بخشی از این بسته به تصویب رسیده است تا بتوان زمینه سرمایه‌گذاری را در این بخش فراهم کرد، هرچند مسئولیت با وزارت نیرو است.

وی بیان کرد: با سیاست‌های جدیدی که در وزارتخانه آغاز و اجرا شده است و دید روشنی که وزیر دارد، امید است شاهد تحولات بزرگی در حوزه صنعت، معدن و تجارت باشیم؛ اما در این زمینه نیازمند همراهی همه به ویژه بخش خصوصی هستیم.

نماینده ویژه وزیر صمت مجموعه دانش بنیان «نیان الکترونیک» در شهرک صنعتی توس را مایه مباهات کشور دانست و گفت: این مجموعه بسیار توانمند و با هدف‌های بزرگ همان گونه که تاکنون خوش درخشیده، درخشش آن در آینده نیز ادامه خواهد داشت و به یکی از موفق‌ترین مجموعه‌های کشور تبدیل می‌شود.

وی بیان کرد: با توجه به سیاست‌های جدیدی که وزیر صمت اتخاذ کرده است، مجموعه‌های تولیدی دانش بنیان از بیشترین حمایت‌ها برخوردار خواهند شد، مجموعه نیان الکترونیک مجموعه توانمندی در حوزه صادرات و در زمره شرکت‌های موفق دانش بنیان است و به حدی از بلوغ و توانمندی رسیده که توانسته محصولات خود را صادر کند.

گلشنی اظهار کرد: یکی از دغدغه‌های بزرگ وزارت صنعت، معدن و تجارت حوزه انرژی به ویژه برق است، سال گذشته مشکلات جدی در این زمینه در کشور وجود داشت و امیدواریم با همکاری خوب وزارت نیرو بتوان در آینده نزدیک دغدغه برق و انرژی را در کشور حل کرد تا دیگر بخش تولید با آرامش خاطر فعالیت خود را انجام دهد.



ثبت ۱۵۰۰ طرح توسعه تولید در خراسان رضوی 

مدیرکل صنعت، معدن و تجارت خراسان رضوی نیز گفت: طرحهای توسعه فراوانی در حوزه صنعت استان وجود دارد، در همین هفت ماهه بیش از هزار و ۵۰۰ طرح توسعه و جواز تاسیس صنعتی با سرمایه ۴۴۰ هزار میلیارد ریال در استان به ثبت رسیده که زمینه توسعه اشتغال و فضای صادرات و تولید بیشتر را فراهم می کند.

امیررضا رجبی با اشاره به بازدید نماینده ویژه وزیر صمت از واحد صنعتی دانش بنیان تولیدکننده قطعات الکترونیکی و صنایع مخابراتی (نیان الکترونیک)، اظهار کرد: شرکت مزبور جزو شرکت‌های دانش بنیان موثر در حوزه قطعات الکترونیکی بوده و بخشی از نیاز کشور در حوزه تغذیه‌های مخابراتی، ماژول‌های مبدل انرژی الکتریکی، انرژی‌های تجدیدپذیر، بهینه‌سازی مصرف انرژی، باتری و کابینت باتری را برطرف می‌کند.

وی ادامه داد: بازدید از ۲ واحد گروه صنعتی «کلور» شامل خط تولید لوازم خانگی (یخچال، ماشین لباسشویی و تلویزیون) و تولید انواع ظروف چینی از دیگر برنامه‌های سفر نماینده ویژه وزیر صمت به خراسان رضوی بود.

رجبی گفت: خط تولید چینی کلور، ترکیبی از هنر و صنعت است و شرکت مزبور با چینی‌های وارداتی رقابت می‌کند، به طوری که بخشی از نیاز بازار به طرح‌های خاص که بیشتر وارداتی است را تامین کرده و در این زمینه به موفقیت‌های چشمگیری نیز دست یافته است.

مدیرکل صنعت، معدن و تجارت خراسان رضوی از مهمترین مشکلات بخش تولید استان را واردات مواد اولیه و تخصیص ارز دانست و گفت: با برگزاری نشست‌های متعدد با مسوولان وزارتخانه، تصمیم‌های خوبی با همکاری بانک مرکزی گرفته شده که جزییات آن به‌زودی اعلام می‌شود.

رجبی اظهار کرد: گشایش‌هایی نیز در حوزه واردات ماشین آلات و مواد اولیه بخش تولید خراسان رضوی نیز ایجاد شده است تا این ماشین آلات و مواد اولیه با کمترین محدودیت وارد کشور شود و بدون معطلی به دست تولید کننده برسد.

",economy,
732,"
به گزارش ایرنا به نقل از روابط عمومی اداره کل منابع طبیعی و آبخیزداری جنوب کرمان، فرمانده یگان حفاظت این اداره کل اظهار داشت: هیچ گونه قاچاق درختان جنگلی و ممنوع القطع تاکنون در این منطقه واقع نشده و کل چوب های کشف شده صرفا از نوع دست کاشت و برای مصارف داخلی بوده است که گاها بدلیل نداشتن مجوز حمل توقیف شده‌اند.

سرهنگ خانباز امیرافضلی افزود: از زمان شروع طرح تنفس جنگل‌ها در سراسر کشور هیچ گونه مجوزی برای قطع درختان جنگلی در جنوب کرمان صادر نشده است.

وی ادامه داد: طبق قانون ملی شدن جنگل‌های کشور و قوانین مرتبط، برداشت و بهره برداری از جنگل‌ها و مراتع ممنوع و تابع ضوابط خاص است و به هیچ عنوان اجازه قطع درختان جنگلی به هیچ فرد یا افرادی تحت هر شرایطی داده نخواهد شد.

سرهنگ امیرافضلی اضافه کرد: بر اساس دستورالعملی که از سوی سازمان منابع طبیعی و آبخیزداری کشور ابلاغ شده افرادی که حتی در مستثنیات خود درختانی از نوع گونه جنگلی دارند برای قطع آنها باید از منابع طبیعی مجوز قطع دریافت کنند از این رو مجوزهای برداشت صرفا در اراضی مستثنیات و از نوع دست کاشت(گونه های باغی و گونه های غیرجنگلی دست کاشت)است.

وی گفت: به منظور کنترل و جلوگیری از برداشت بی رویه و سوءاستفاده سودجویان صدور هر گونه مجوز حمل و قطع درختان، تابع ضوابط است و مطابق با دستورالعمل‌های قانونی انجام می گیرد.

این مسئول با اشاره به اینکه مردم می توانند با مشاهده هرگونه خودرو حامل چوب های قطع شده مراتب را به سامانه ۱۳۹ و ۱۵۰۴ کد امداد جنگل و مرتع اطلاع دهند افزود: ماموران یگان حفاظت منابع طبیعی و آبخیزداری پس از دریافت گزارش های مردمی در اولین فرصت محموله خودرو را شناسایی و در صورت نداشتن مجوز حمل یا قاچاق الوار آن را ضبط و توقیف می کنند.





بیشتر بخوانید















باند قاچاق چوب در جنوب کرمان متلاشی شد/بازداشت سه کارمند منابع‌طبیعی جیرفت












کوره‌های غیرمجاز تولید زغال در زرند تخریب شدند









",economy,
733,"
به گزارش ایرنا از بانک مرکزی، رضا غلامی با بیان اینکه متغییرهای واقعی اقتصادی ایران در حال حرکت به اهداف خود هستند و سیاست‌های خارجی نیز روند مثبتی را طی می‌کند، اظهار داشت: تغییرات نرخ ارز در دوماه اخیر به دلیل عوامل غیر بنیادی بوده که ناشی از تحولات سیاسی در فلسطین است و به نظر می‌رسد نرخ ارز به کانال ثبات باز می‌گردد. کما اینکه شاهد بودیم بازارساز توانست به خوبی جلوی جهش‌های قیمتی در بازار ارز را بگیرد.

وی ادامه داد: وضعیت بانک مرکزی نسبت به چند سال گذشته بهبود یافته و منابع ارزی در دسترس این نهاد نظارتی و مهم قرار گرفته است که می‌تواند با استفاده از این منابع، بازار ارز را کنترل کند.

غلامی تصریح کرد: دستگاه‌های مسئول امور تجاری مانند وزارت کشاورزی و وزارت صمت نیز مجرب‌تر شده و می‌توانند بهتر از گذشته تقاضای‌های ارزی خود را مدیریت کنند. که به طور قطع باید با بانک مرکزی تعامل و هماهنگی لازم را داشته باشند.

نوسان بازار ارز فروکش خواهد کرد

این تحلیلگر مسائل اقتصادی اضافه کرد: در یکی دوماه اخیر بخشی از تقاضای بازار ارز ناشی از تقاضای سفته بازی و بخشی دیگر تقاضای احتیاطی است که بعضی از تولید کنندگان به دلیل نگرانی از آینده وارد بازار ارز شده بودند، اما این افراد به سرعت عقب نشینی کرده و تقاضای ارز را کاهش دادند، زیرا متوجه شده اند که اتفاق خاصی روی نداده است. ضمن این که مقام معظم رهبری نیز نکاتی در مورد جنگ بیان کردند که نوسان بازار ارز فروکش کرد.

بانک مرکزی توانست انتظارات تورمی ناشی از افزایش قیمت ارز را کنترل کند

غلامی با اشاره به اینکه ثبات بازار ارز مانع از فروپاشی اقتصاد می‌شود، گفت: ارز پاشنه آشیل اقتصاد است و اقدام مهمی که انجام شده این است که بانک مرکزی توانست انتظارات تورمی ناشی از افزایش قیمت ارز را کنترل کند. مردم نیز درک کردند که بازار ارز با ثبات شده و بنابراین انتظارات تغییر کرده و در ادامه نیز تقاضای احتیاطی برای ارز از بین رفته و بازار ارز به آرامش خواهد رسید.

وی اضافه کرد: ثبات بازار ارز آغاز رشد اقتصادی با دوام است که باید این ثبات تداوم یابد.

بعد از ۴ دهه ثبات بازار ارز فراهم شده است این تحلیلگر مسائل اقتصادی اضافه کرد: بانک مرکزی و دولت به عنوان سیاستگذار باید سیاست ثبات بازار ارز را با قدرت ادامه دهند و اجازه ندهند که بازار از دستشان خارج شود. بعد از مدت‌ها ثبات بازار ارز فراهم و انتظارات تورمی تعدیل شده است که در صورت تداوم اتفاق بزرگی در اقتصاد را رقم می‌زند.

وی با تاکید براینکه باید قاچاق را حذف و نرخ مرکز مبادله را نرخ مرجع قرار دهیم و بعد از آن به سمتی که بازار بهینه شود حرکت کنیم، تصریح کرد: اندک رشد اقتصادی به وجود آمده ناشی از اقدامات بازار ساز در ثبات بخشی به بازار ارز است.

غلامی افزود: به عنوان یک کارشناس اقتصادی اگر بخواهم به دولت توصیه‌ای داشته باشم، می‌گویم بازار ارز را با ثبات نگه دارید و اولین گام در با ثبات کردن بازار ارز این است که نیازهای ارزی غیر واقعی را حذف کنیم، یعنی جلو فرار سرمایه، قاچاق، کم اظهاری صادرات و بیش اظهاری واردات را بگیریم.

این تحلیلگر مسائل اقتصادی بیان داشت: البته ثبات بازار ارز فقط وظیفه بانک مرکزی نیست، بلکه همه دستگاه باید در این زمینه ورود کنند. ما می‌توانیم بازار ارز را با ثبات نگه داریم چرا که آغازگر رشد اقتصادی با دوام است.

وی گفت: در ثبات بخشی به بازار ارز برخی‌ها عنوان می‌کنند که بانک مرکزی مسئول همه موارد است، در جواب به این افراد باید گفت که بانک مرکزی مسئول بخشی از ثبات بازار ارز است، به عنوان نمونه شخصی در وزارت صمت تقاضای تخصیص ارز برای واردات دارد، وزارت صمت باید به دقت برسی کند که آیا نیاز واقعی برای واردات وجود دارد؟ زیرا مواردی دیده شده که شخصی درخواست تخصیص ارز برای واردات مواد اولیه تولید داشته اما واحد تولیدی مذکور تعطیل بوده است و یا شخص دیگری ۶ برابر گذشته درخواست تخصیص ارز می‌دهد، اما آیا همه این ارزها وارد بخش تولید می‌شود؟ بنابراین به جز بانک مرکزی وزارت صمت، وزارت جهاد کشاورزی، وزارت گردشگری، وزارت بهداشت و ... باید با بانک مرکزی در تعامل باشند و بر تقاضای ارز فشار نیاورند.

",economy,
734,"
به گزارش ایرنا، علی‌اکبر محرابیان روز پنجشنبه در سفر به شهرستان بن چهارمحال و بختیاری افزود: امروز برای چهارمین بار است که در دولت سیزدهم به استان سفر کرده‌ام و شناخت و آگاهی لازم را نسبت به مسائل آب آن دارم.

وی ادامه داد: تمام تلاش دولت سیزدهم بهره‌مندی تمام مردم نقاط کشور از آب پایدار در بخش‌های مختلف است و نمونه این تلاش‌ها افتتاح چندین طرح آبرسانی در چهارمحال و بختیاری با سرمایه‌گذاری ۲۷ هزار میلیارد تومان است.

وزیر نیرو یادآور شد: طرح‌هایی که امروز در استان بهره‌برداری شد نیاز آبی ۶۵ درصد جمعیت استان را تامین می‌کند و بر اساس طرح جامع آب تدوین شده برای این استان سایر نقاط شهری و روستایی آن نیز تا پایان دولت سیزدهم از آب پایدار بهره‌مند می‌شوند.

محرابیان اضافه کرد: با بهره‌برداری از طرح آبرسانی نیمی از جمعیت استان یکی از آرزوهای دیرینه مردم منطقه محقق شد چرا که در هر سفری که به این استان داشتم آب پایدار مهمترین مطالبه مردم از مسوولان بود.

وی یادآور شد: علاوه‌بر آن سد غدیر باباحیدر که آب مورد نیاز ۱۵ درصد جمعیت استان را تامین می‌کند نیز بهره‌برداری و تنش آبی ۱۱۷ روستای استان نیز مرتفع شد.

وزیر نیرو اظهار داشت: امید است در سفر بعدی رضایت مردم منطقه و استان حاصل شده باشد و مطالبات آن‌ها در حوزه آب، فاضلاب و برق به خوبی پاسخ داده شود.

به گزارش ایرنا، وزیر نیرو به همراه رییس‌جمهور و اعضای هیات دولت روز پنجشنبه ۲۵ آبان در قالب سفر دوم رییس‌جمهور به این استان سفر کرد.

چهارمحال و بختیاری سرچشمه ۲ رودخانه بزرگ زاینده‌رود و کارون و بخشی از رودخانه دز است با این وجود پیش از این بسیاری از نیاز آبی خود را از منابع آب زیرزمینی تامین می‌کرد که به واسطه خشکسالی‌های متوالی و خشکیدگی دشت‌های این استان، مسئولان را بر آن داشت که بخشی از نیاز آبی این استان را از منابع آب سطحی تامین کنند.

",economy,
735,"
به گزارش خبرنگار اقتصادی ایرنا، این روزها محل دائمی نمایشگاه های بین المللی تهران حال و هوای دیگری دارد و کالاهای ساخت داخل برقی در معرض قضاوت و داوری مردم قرار گرفته است.

غرفه های مختلف این نمایشگاه هر کدام عرضه کننده کالاهایی است که به همت متخصصان صنعت ساخته و عرصه شده است. کالاها در بخش توزیع، انتقال، پست های توزیع، روشنایی های خانگی و صنعتی، نیروگاهی همه با توان جوانان ایرانی ساخته و عرضه شده و براین اساس مورد توجه مردم قرار گرفته است.

بیست و سومین نمایشگاه بین المللی صنعت برق ایران یک وجه متمایز دیگر هم دارد که شاهد برپایی نخستین فن بازار صنعت برق است. در این فن بازار نیز ایده های متخصصان ایرانی عرضه شده تا با پیوند صنعت، تجاری سازی شوند و نیازهای صنعت برق کشورمان را برطرف سازند.

همایون حائری معاون برق و انرژی وزیر نیرو در باره این فن بازار عنوان کرد: این فن بازار محل واقعی پیوند دانشگاه و صنعت است.

وی در باره داخلی سازی صنعت برق به خبرنگار ایرنا گفت: صنعت برق در بخش توزیع و انتفال ۱۰۰ درصد خودکفا است و در بخش نیروگاهی نیز بالای ۹۰ درصد خود کفا است.

علی عیسی پور مدیرکل فناوری و بومی‌سازی نیروگاه‌های شرکت برق حرارتی هم با بیان اینکه در پنج سال اخیر حدود ۸۲۵ هزار قطعه صنعت نیروگاهی ساخت داخل شده است، اظهار داشت: بیش از ۵۱ درصد این تجهیزات توسط شرکت‌های دانش‌بنیان تولید شده است.

رییس پژوهشگاه نیرو نیز در این باره بیان کرد: برگزاری نخستین فن بازار صنعت برق در کنار نمایشگاه بین المللی صنعت برق ایران بسیار نویدبخش است.

مجید عمیدپور افزود: امسال در کنار صنایعی که رشد و بلوغ پیدا کرده‌اند، شرکت‌های دانش‌بنیان را نزدیک فضای نمایشگاه آورده‌ایم که حدود ۷۰۰ محصول و خدمات فناور را در نمایشگاه ارائه کرده‌اند و با کمک معاونت علمی و فناوری ریاست جمهوری مسیر ارتقای این محصولات را دنبال خواهیم کرد.

وی ادامه داد: ۴۰ شرکت دانش‌بنیان در حوزه کاهش مصرف و جلوگیری از اتلاف شبکه ورود کردند و طرح‌های خوبی در این زمینه ارائه شده است که در حال شناسایی آنها هستیم و وظیفه ما راهنمایی و ارتقای این طرح‌ها است.

بیست و سومین نمایشگاه بین المللی صنعت برق ایران محل مصاف ساخت داخل تا فردا جمعه میزبان دانشجویان و علاقه مندان است.

بیست و سومین نمایشگاه تخصصی بین‌المللی صنعت برق ایران، روز سه شنبه ( ۲۳ آبان ۱۴۰۲ ) با حضور « علی اکبر محرابیان» وزیر نیرو و با مشارکت ۴۷۴ شرکت داخلی و ۱۱۰ شرکت خارجی از ۱۲ کشور و نخستین جشنواره و فن‌بازار صنعت برق ایران با حضور ۲۵۹ مرکز علمی و شرکت دانش‌بنیان در نمایشگاه بین المللی تهران آغاز به کار کرد.

",economy,
736,"
به گزارش خبرنگار ایرنا، رییس سازمان جهادکشاورزی چهارمحال و بختیاری در آیین بهره‌برداری از طرح‌های تامین و انتقال آب در سطح یک هزار و ۱۰۰ هکتار از زمین‌های کشاورزی گفت: این طرح با ۸۱ میلیارد ریال اعتبار بخش دولتی و ۳۰۰ میلیارد ریال آورده بخش خصوصی اجرا شده است.

حسین برزگر افزود: با اجرای طرح تامین و انتقال آب به زمین‌های کشاورزی مجوز تامین ۱۸۳ لیتر بر ثانیه آب داده شد.

آغاز عملیات اجرایی شهرک‌ گلخانه‌ای و دامپروری گندمان 

وی گفت: مجتمع گلخانه‌ای ۲۷ هکتاری «میثاق» گندمان با ظرفیت تولید سه هزار و ۱۵۰ تُن سبزی، صیفی و گل شاخه بریده اجرا می‌شود.

برزگر ادامه داد: این مجتمع با سرمایه‌گذاری سه هزار و ۲۷۰ میلیارد ریال(۹۰ میلیارد ریال اعتبار دولتی و ۱۸۰ میلیارد ریال آورده بخش خصوصی) با پیش بینی ۴۵۰ فرصت شغلی مستقیم و غیرمستقیم احداث می‌شود.

وی در باره مجتمع دامپروری گندمان نیز گفت: عملیات اجرایی این مجتمع ۳۷ هکتاری پرورش دام سبک با ظرفیت یک هزار و ۳۰۰ راس و ظرفیت تولید ۳۰۰ تُن گوشت قرمز در سال با پنج هزار و ۲۰ میلیارد ریال سرمایه‌گذاری پس از ۲۵ سال در شهر گندمان آغاز شده است.

رییس سازمان جهادکشاورزی چهارمحال و بختیاری افزود: با راه‌اندازی این مجتمع زمینه اشتغال مستقیم و غیرمستقیم ۴۵۰ نفر در استان فراهم می‌شود.

برزگر همچنین در باره مجتمع سه هزار هکتار کشت و صنعت «کوثر» بروجن نیز گفت: این مجتمع با ۲ هزار و ۷۰۰ هکتار سطح نوین آبیاری و تولید محصولات اساسی کشاورزی برای ۵۰۰ خانواده اشتغال مستقیم ایجاد کرده است.

به گزارش ایرنا، آیت‌الله سید ابراهیم رئیسی رئیس جمهور کشورمان صبح روز پنجشنبه در دور دوم سفرهای استانی وارد فرودگاه بین‌المللی شهرکرد شد و مورد استقبال نماینده ولی فقیه در چهارمحال و بختیاری و امام جمعه شهرکرد، استاندار، نمایندگان مردم استان در مجلس شورای اسلامی و جمعی از مسوولان استانی قرار گرفت.

بهره‌برداری از ۵۰ کیلومتر بزرگراه، افتتاح چهار هزار واحد مسکن شهری و روستایی در قالب طرح نهضت ملی، آغاز عملیات اجرایی ۱۲ هزار واحد مسکونی و واگذاری ۴۰۰ قطعه زمین در قالب طرح جوانی جمعیت و آماده‌سازی ۲۰۰ هکتار زمین، افتتاح طرح توسعه چادر مشکی حجاب در شهرکرد، توسعه صنایع فولاد، بهره‌برداری از ۲ هزار هکتار آبیاری نوین، ۶ طرح آبرسانی به زمین‌های کشاورزی و تعریض و ایمن‌سازی ۳۰۰ کیلومتر جاده ارتباطی در زمُره برنامه‌های سفر رئیس جمهور به استان چهارمحال و بختیاری است.

همچنین افتتاح ساختمان پارک علم و فناوری و بهره‌برداری از ۱۱۰ کیلومتر شبکه فیبرنوری شهری و ۴۳۰ کیلومتر فیبرنوری روستایی، سخنرانی در مُصلای امام خمینی(ره) شهرکرد، دیدار با سران طوایف، دیدار با قشرهای خاص، نشست با مسوولان آب و فاضلاب و بنیاد نُخبگان، حضور در شورای اداری و نشست مطبوعاتی از دیگر برنامه‌های سفر ۲ روزه رئیس جمهور به این استان است.

",economy,
737,"
به گزارش ایرنا، محسن رشیدفرخی روز پنجشنبه در حاشیه همایش بین‌المللی تخصصی خرما و صنایع وابسته در استان بوشهر در گفت‌وگو با ایرنا اظهار کرد: اجرایی شدن مصوبه‌های میز ملی خرما از راهکارهای مهم برای توسعه این صنعت سودآور است که امید است از سوی وزارتخانه‌های مربوطه این مهم بخوبی محقق شود.

وی افزود: در حوزه عوارض صادراتی، ممنوعیت‌ها و برگشت ارز صادرات خرما در میز ملی خرما راهکارهای خوبی تصویب شده که می‌تواند گره‌های موجود در حوزه خرما را باز کند.

رئیس انجمن ملی خرمای ایران تصریح کرد: اکنون در استان بوشهر نزدیک به چهار هزار تن خرما فصل گذشته در انبارهای استان بوشهر باقیمانده که این مهم به سبب تصمیمات و مقررات اتخاذ شده در زمینه برگشت ارز حاصل از صادرات و ممنوعیت‌های صادراتی بوده است.

رشیدفرخی ادامه داد: با چنین شرایطی انتظار می‌رود برای سال‌های آینده با همکاری مسئولان ذیربط این مشکلات برطرف شود.

وی ایجاد یک تشکل نوبنیان و دانش‌بنیان توسط سازمان برنامه و بودجه را از دیگر مصوبه‌های میز ملی خرما در برنامه هفتم توسعه دانست.

رشیدفرخی اظهار کرد: این مهم به بخش خصوصی و انجمن ملی خرما واگذار شده که می‌تواند در عرصه‌های نوآوری و فناوری پیشرفته در تولید، بسته‌بندی و فرآوری خرما و صادرات زمینه برای اقدام‌هی اثربخش فراهم کند.

وی افزود: اکنون ۱۵ درصد نخلستان‌ها در کشور آلوده به آفت ""سوسک سرخرطومی حنایی"" شده که این آفت می‌تواند ارزآوری این محصول را با خطر جدی مواجه کند.

رشیدفرخی گفت: این آفت به سرعت در حال آلوده کردن سایر باغات است و برای کنترل این آفت که موضوع حیاتی و بنیادین محسوب می‌شود با ستاد بحران هماهنگی لازم انجام شده است.

",economy,
738,"
به گزارش ایرنا از بانک مرکزی، مسعود بنابیان عضو هیات نمایندگان اتاق بازرگانی تبریز نوسانات اخیر دلار را ناشی از شوک‌های بیرونی و انتظارات تورمی دانست و گفت: با توجه به درگیری‌های منطقه‌ای در سرزمین‌های اشغالی می‌توان اینطور اظهار نظر کرد که نوسانات بازار ارز متاثر از مسائل و اتفاقات حاشیه‌ای و کاملا غیراقتصادی بود و به واقع توسط دلالان و سفته بازان آغاز و دامن زده شد.  وی با اشاره به محدودیت‌های ناشی از تحریم‌های ظالمانه آمریکا و غرب و تاثیر آن بر قیمت دلار، ادامه داد: نرخ ارز گاهی تحت تاثیر اخبار و حواشی سیاسی داخلی و خارجی قرار دارد و در معرض نوسان است. کمتر از دو ماه گذشته نیز برای چند روز به دلیل جنگ در فلسطین اشغالی، شاهد تلاطم زودگذر در قیمت دلار بودیم که با فروکش کردن موج منفی اخبار و شایعات، رشد قیمت دلار نیز متوقف شد و همه چیز بلافاصله به حالت ثبات قبلی بازگشت.  این فعال اقتصادی عوامل مختلفی از جمله رشد درآمدهای ارزی، افزایش صادرات و دسترسی به منابع ارزی بلوکه شده کشور همچنین سیاست‌های تثبیت و کنترل نقدینگی را در ثبات بازارارز موثر خواند و تصریح کرد: ایجاد ثبات و آرامش در بازار ارز می‌تواند باعث رشد چشمگیری در عرصه سرمایه‌گذاری خارجی شود زیرا تکیه بر تثبیت و کاهش نوسان و اطمینان از حداقل ریسک در بازار می‌تواند رونق‌بخش عرصه تولید و اقتصاد باشد.  بنابیان با اشاره به اقدامات مثبت در بخش دیپلماسی منطقه‌ای و آزادسازی منابع ارزی بلوکه شده ایران در کشورهای مختلف افزود: بی‌تردید تاثیر مثبت سیاست‌های خارجی در تجارت بین المللی و اقتصاد ایران کاملا محسوس است که می تواند روند مبادلات ارزی در واردات و صادرات را تسهیل بخشد. از سوی دیگر تقویت منابع ارزی بانک مرکزی نیز می‌تواند از لحاظ جو روانی بسیار مثبت و امیدبخش باشد و پیش بینی پذیر شدن بازار را میسر کند.

",economy,
739,"
به گزارش ایرنا، آمایش سرزمین نقشه راه کشورداری و مهندسی تدابیر توسعه سرزمینی در کشور است. آمایش سرزمین اصلی‌ترین چارچوب خط‌دهنده برای مجموعه اقدامات برنامه‌ای و بودجه‌ای است که در نهایت به استقرار جمعیت، فعالیت و زیرساخت در کل پهنه کشور منتهی می‌شود.

از ابتدای دولت سیزدهم و با رویکرد اعلامی رئیس جمهور مبنی بر قرارگیری ""علم""، ""عدالت"" و ""آمایش سرزمین"" به عنوان سه پایه اصلی حکمرانی دولت، آمایش سرزمین چه در سازمان برنامه و بودجه کشور و چه در دولت از حاشیه به متن نظام برنامه‌ریزی و مدیریت کشور وارد شد.

بی‌شک اصلی‌ترین و غایی‌ترین اهداف آمایش سرزمین، تحقق ""عدالت"" و ""بهره‌وری"" سرزمینی است و دولت سیزدهم در راستای نیل به این مهم و یپاده‌سازی رویای دیرینه قراردهی نظام برنامه‌ریزی و مدیریت توسعه کشور بر مدار آمایش سرزمین، اقدامات زیر را در دستورکار قرار داده است:

۱- یکی از اصلی‌ترین راهبردهای سازمان برنامه و بودجه کشور در دور جدید فعالیت خویش پیوند زدن معارف آمایش سرزمین با دلالت‌های ناشی از جانمایی جدید ایران در محیط بین الملل است که در چارچوب سیاست همسایگی دولت سیزدهم پیگیری می‌شود.

در واقع، الحاق ایران به پیمان شانگهای در سال ۲۰۲۲ و پس از آن گروه بریکس در سال ۲۰۲۳ چشم انداز جدیدی از روابط اقتصادی و سیاسی برای کشور در محیط بین الملل ایجاد کرده است؛ به عنوان نمونه، در چارچوب دلالت‌های این رویکرد موضوع اولویت‌بخشی به ابرپروژه کریدور شمال- جنوب با تصویب اولیه کمیسیون شورای اقتصاد در سیر مراحل اجرایی قرار گرفته است.

۲- موضوع تدوین برنامه پنج ساله هفتم توسعه استان‌ها مبتنی بر آمایش سرزمین از دیگر اقدامات جدید سازمان برنامه و بودجه کشور در دوره اخیر بوده که توانسته فصل جدیدی از تدوین برنامه‌های استانی را آغاز کند.

در چارچوب این برنامه برش پنج ساله اول سند آمایش استان و خطوط کلی سند ملی امایش سرزمین مبنایی برای تعیین اولویت‌ها و پیشران‌های توسعه استان‌ها و تمرکز اعتبارات محدود دولتی برای اهرم‌سازی پیشران‌ها و به میدان آوردن همه ظرفیت‌های دیگر کشور از جمله سرمایه‌گذاری خارجی و سرمایه‌گذاری بخش خصوصی، سرمایه‌گذاری شرکت‌های دولتی و ... بوده است.

۳- تحقق موضوع عدالت سرزمینی در کشور مستلزم اولا استقرار نظام یکپارچه برنامه‌ریزی و مدیریت سرزمین و ثانیا فعال‌سازی همه ظرفیت‌ها و منابع کشور برای کاهش نابرابری‌های بین‌منطقه‌ای و توسعه مناطق مستعد مغفول مانده است‌.

بر همین اساس تمرکززدایی کنترل شده از کلانشهرها به ویژه پایتخت و نیز در عین حال ایجاد مشوق‌ها و تسهیلاتی به منظور هدایت جریان توسعه به سمت مناطقی چون شهرهای متوسط یا سواحل دریای جنوب در دستور کار قرار گرفته است.

اقتصاد دریامحور به عنوان یکی از ابتکارات اصلی برنامه هفتم توسعه برای اولین بار در برنامه هفتم توسعه مطرح و احکام مشخصی برای آن پیش بینی شده است‌.

استقرار ۸ درصد جمعیت کشور در پسکرانه سواحل جنوب کشور و توسعه فعالیت‌های دریامحوری چون بانکرینگ و کشتی‌سازی از دیگر تدابیر پیشنهادی مندرج در لایحه برنامه هفتم توسعه بوده است.

توسعه مکران به عنوان یک ابرپروژه توسعه منطقه‌ای کشور و تبدیل آن به کانون جدید اقتصاد ملی با توسعه زیرساخت‌های بندری، ریلی، لجستیکی و ایجاد سکونتگاه‌ها و شهرهای جدید یکی از اصلی‌ترین راهکارهای پیشنهادی برای گذار از اقتصاد خشکی‌محور تاریخی کشور به اقتصاد دریامحور در آینده نزدیک است.

۴- موضوع نهادینه‌سازی مفهوم عدالت در توسعه منطقه‌ای کشور از طریق سطح‌بندی مناطق محروم کشور و تغییر در معافیت‌ها، تسهیلات و مشوق‌های اعطایی به فعالیت‌های اقتصادی، شرکت‌ها و کارکنان دولت به منظور کاهش تمرکزگرایی در پایتخت و کلانشهرها و نیز پیگیری موضوع ضرورت قیمت‌گذاری منطقه‌ای آب و انرژی در کشور به منظور ایجاد زمینه‌هایی برای هدایت سرمایه‌گذاری‌ها به مناطق مختلف کشور از دیگر مواردی است که سازمان برنامه و بودجه با همکاری سایر دستگاه‌های اجرایی و گرته‌برداری از تجارب موفق دنیا در حال بررسی آن است.

در پایان باید گفت عدالت در توسعه منطقه‌ای به مفهوم راهبرد مساوات در تخصیص اعتبارات دولتی به مناطق مختلف کشور نیست، بلکه به مفهوم فراهم‌سازی فرصت‌های رشد برای کلیه مناطق کشور به فراخور استعدادها و استحقاق‌ها است و لذا باید با نگرشی نوین به مسئله توسعه منطقه‌ای، موضوع تمرکززدایی از پایتخت و کلانشهرها و توجه ویژه به مناطق مستعدی چون سواحل جنوب، قلمروهای مرزی، زاگرس میانی، ‌مناطق کویری و ... به منظور فرآوری همه ظرفیت‌ها و ایجاد زنجیره‌های راهبردی و خوشه‌های فعالیتی متنوع و با ارزش‌افزوده بالا که از یک سو سرریز آن آبادانی و عمران بیش از پیش مناطق کمترتوسعه یافته و از سوی دیگر پالایش عملکردی مناطق متراکم باشد پیگیری شود.

دولت سیزدهم بنا دارد تا با استمرار بر رویکرد متخذه خوبش در خصوص اصلاح ترتیبات نظام حکمرانی و مبنا قراردادن آمایش سرزمین در برنامه‌ریزی و بودجه‌ریزی از رهنمودها و جهت گیری‌های آمایش سرزمینی در مسیر ساماندهی طرح‌های تملک دارایی سرمایه‌ای کشور و نیز اولویت‌بندی پروژهای نیمه تمام، مولدسازی دارایی‌های دولت و نیز ساماندهی سازوکارهای تغییرات در تقسیمات کشوری نهایت بهره برداری را کند تا بتواند در عرصه عمل عدالت در توسعه منطقه‌ای کشور را محقق سازد.

",economy,
740,"
به گزارش ایرنا، در مرکز مبادله ارز و طلای ایران امروز (پنجشنبه، ۲۵ آبان ۱۴۰۲) هر اسکناس دلار آمریکا به ۴۱ هزار و ۵۱۶ تومان و نرخ حواله دلار به ۳۷ هزار و ۷۳۱ تومان رسید که در مقایسه با روز گذشته، هر اسکناس دلار ۱۲ تومان افزایش قیمت داشت و قیمت حواله آن بدون تغییر ماند.

هر اسکناس یورو نیز با ۲۲ تومان کاهش در مقایسه با روز گذشته، ۴۵ هزار و ۵۱ تومان قیمت‌گذاری شد همچنین نرخ حواله یورو ۴۰ هزار و ۹۷۶ تومان است که در مقایسه با روز گذشته بدون تغییر ماند.

امروز اسکناس درهم امارات ۱۱ هزار و ۳۰۴ تومان ارزش‌گذاری شد و نرخ حواله درهم نیز ۱۰ هزار و ۲۷۴ تومان است.

",economy,
741,"
به گزارش ایرنا از سازمان بازرسی کل کشور، مهدی خنجری در نامه‌ای به محمد محمدی بخش معاون وزیر راه و شهرسازی و رئیس سازمان هواپیمایی کشوری، نسبت به وضعیت تاخیرها و کنسلی متعدد پروازها هشدار داد.

وی در این نامه تصریح کرد: برابر بررسی‌های میدانی در فرودگاه‌ها و رصد فروش بلیت در فضای مجازی در مسافرت‌های هوایی مواردی از تضییع حقوق عامه، بازار سیاه، دلالی بلیت در ترمینال فرودگاه‌ها، تأخیرهای پی در پی و لغو شدن‌های متعدد مشاهده می‌شود که باعث آسیب به مسافران و تضییع حقوق آنان و ضررهای مادی و معنوی شده است.

خنجری به بازرسی بازرسان این سازمان در تاریخ ۲۴ آبان اشاره کرد و ادامه داد: در این روز در هفت مسیر پروازی از مبدأ تهران ۱۱ پرواز لغو و در ۲۵ آبان نیز در چهار مسیر پروازی تا زمان ابلاغ این هشدار هفت پرواز لغو شده است.

بازرس کل راه و شهرسازی سازمان بازرسی با بیان اینکه آمارهای موجود در ۶ ماهه اول سالجاری در مقایسه با مدت مشابه سال قبل نیز نشان از بی برنامه‌گی یا عدم نظارت لازم بر شرکت‌های هواپیمایی دارد، در این نامه به بیان تحلیلی از آمارها پرداخته است.









بیشتر بخوانید















اعلام اسامی ۱۰ شرکت هواپیمایی که بیشترین تاخیر پرواز را داشتند












گلایه مسافران از بلاتکلیفی در فرودگاه‌ها بعد از کنسلی ناگهانی پروازها












هزینه پروازهای چارتری لغو شده چگونه به مسافران باز می‌گردد؟











مطابق بررسی‌های صورت گرفته پرواز و مسافر جابه‌جا شده در پروازهای داخلی نشان از کاهش ۲ درصد نشست و برخاست و سه درصد جابه‌جایی مسافر دارد همچنین ۲۶ درصد پروازها با تأخیر بالای ۳۰ دقیقه مواجه بوده و متوسط زمان تأخیر در پروازهای تأخیردار بالای ۹۰ دقیقه بوده است. از سوی دیگر به طور میانگین ۴۹ درصد مجوزهای پروازی اخذ شده توسط شرکت‌های هواپیمایی لغو شده‌اند. 


خنجری در این نامه افزود: به منظور اصلاح و تمشیت امور و جلوگیری از ادامه تضییع حقوق عامه ضمن ابلاغ هشدار قانونی موضوع بند (ج) ماده (۱۱) قانون تشکیل سازمان بازرسی کل کشور و ماده (۴۲) آیین نامه اجرایی قانون، نسبت به بازرسی منظم از نحوه عملکرد شرکت‌های هواپیمایی و نمایندگان فروش آنها و نظارت بر برنامه ریزی پرواز، توزیع و فروش بلیت همچنین رسیدگی به وضعیت مسافران پروازهای لغو شده و تأخیری طبق مقررات حقوق مسافر اقدام و در خصوص متخلفان و اشخاص گرداننده بازار سیاه ضمن معرفی به سازمان تعزیرات حکومتی و مراجع قضایی نتیجه اقدامات با قید تسریع ظرف یک هفته به این بازرسی امور منعکس کنند. 

شرکت‌های هواپیمایی کارون، ایران ایر، آسمان، وارش، کاسپین، آتا ایر، تابان، قشم ایر، چابهار ایر، ایرتور ۱۰ شرکت هواپیمایی هستند که در مهر امسال به ترتیب بیشترین زمان تاخیر پروازی برای آنها ثبت شده است

بنابراین گزارش، شرکت‌های هواپیمایی کارون، ایران ایر، آسمان، وارش، کاسپین، آتا ایر، تابان، قشم ایر، چابهار ایر، ایرتور ۱۰ شرکت هواپیمایی هستند که در مهر ماه سال جاری به ترتیب بیشترین زمان تاخیر پروازی برای آن‌ها ثبت شده است.

همچنین ترتیب آمار میانگین درصد پروازهای تاخیری در ۶ ماه نخست امسال شامل شرکت‌های هواپیمایی تابان، ساها، کیش ایر، کارون، چابهار، ایرتور، معراج، وارش، آسمان و ایران ایر است.

براساس این گزارش، احمد اسدیان معاون تولیدی سازمان بازرسی دوم آبان درباره شرکت‌های هواپیمایی که بیشترین تاخیر را در شهریور ماه داشته‌اند، گفته بود: شرکت‌های ایران ایر، کارون، وارش، آتا ایر، چابهار ایر، آسمان، اروان، کاسپین، زاگرس و قشم ایر به ترتیب بیشترین زمان تأخیر را در شهریور ماه امسال داشته‌اند.

",economy,
742,"
به گزارش ایرنا، مهران محرمیان، اظهار داشت: شرکت اعتبارسنجی ایرانیان حدود ۱۰ سال است فعالیت خود را آغاز کرده و الگوریتم‌های مربوط به اعتبارسنجی توسط این شرکت تدوین شده است.

وی یادآور شد: سطح پوشش اعتبارسنجی نسبتاً پایین بود و فقط ۳۰ درصد ایرانیان دارای امتیاز اعتباری می‌شدند و از سوی دیگر دقت این امتیازسنجی حدود ۶۰ درصد بود. به همین دلیل مدل جدید اعتبارسنجی بر مبنای الگوریتم هوش مصنوعی تعریف و پیاده‌سازی شد.

معاون فناوری‌های نوین بانک مرکزی در گفت‌وگو با «روی خط اقتصاد» تصریح کرد: در مدل اعتبارسنجی جدید پوشش اعتبارسنجی از ۳۰ درصد به حدود ۱۰۰ درصد افزایش پیدا کرده است.

وی با توجه به تأکید بانک مرکزی در تسهیل تأمین مالی خرد برای شهروندان گفت: این مدل اعتبارسنجی کمک شایانی به پیاده‌سازی این برنامه بانک مرکزی می‌کند.

محرمیان پیاده‌سازی مدل جدید اعتبارسنجی را از دیگر برنامه‌های بانک مرکزی و شبکه بانکی در راستای ارتقای رضایت مردم از خدمات بانکی برشمرد و گفت: اعتبارسنجی حلقه مفقوده تسهیلات خرد است و مدل اعتبارسنجی جدید با اولویت بالا در بانک مرکزی در حال پیگیری است.

محرمیان در خصوص سامانه سیاق نیز گفت: با راه‌اندازی این سامانه امکان مسدودسازی حساب‌های صادرکننده چک برگشتی فراهم شده است. همچنین با همکاری قوه قضاییه از طریق این سامانه می‌توان به مسدودسازی حساب‌های فرد مقروض پس از حکم قضایی به صورت آنی اقدام کرد.

",economy,
743,"
به گزارش خبرنگار ایرنا، هر قطعه سکه بهار آزادی طرح جدید امروز بر اساس نرخ اعلامی اتحادیه صنف فروشندگان و سازندگان طلا، جواهر، نقره و سکه تهران، ۲۸ میلیون و ۹۰۰ هزار تومان معامله شد.

سکه بهار آزادی طرح قدیم در مقایسه با روز گذشته بدون تغییر ماند و ۲۵ میلیون و ۶۰۰ هزار تومان داد و ستد شد.

امروز نیم‌سکه ۱۵ میلیون و ۲۵۰ هزار تومان، ربع سکه ۱۰ میلیون و ۲۵۰ هزار تومان و سکه گرمی نیز با نرخ پنج میلیون و ۸۰۰ هزار تومان معامله شد.

هر گرم طلای ۱۸ عیار امروز در بازار طلای تهران ۲ میلیون و ۴۲۵ هزار و ۴۰۰ تومان داد و ستد شد.

بهای هر اُنس طلا نیز در روز جاری در بازارهای جهانی یک‌هزار و ۹۶۶ دلار است.

",economy,
744,"
به گزارش ایرنا از وزارت نیرو، علی عیسی‌پور با اشاره به برگزاری بیست‌وسومین نمایشگاه بین‌المللی و نخستین جشنواره و فن بازار تخصصی صنعت برق ایران، افزود: فناوری نقش بسیار مهمی در توسعه ساختارهای اجتماعی دارد، به همین دلیل دولت‌ها با اتخاذ سیاست‌ها و سازکارهایی به دنبال تولید، تبادل و انتقال فناوری در بخش‌های نیروگاهی به ویژه حوزه فناورهای نوین هستند.

وی ادامه داد: فن‌بازار یک سازوکار ارتقایافته جدید است که در بسیاری از کشورهای جنوب‌شرق آسیا در حال استفاده است. در حوزه فن‌بازار متقاضی فناوری درخواست خود را به صورت دقیق اعلام کرده و صاحبان فناوری شامل دانشگاه‌ها، شرکت‌های فناوری و به ویژه دانش‌بنیان‌ها نیز آمادگی خود را برای ارائه این خدمت اعلام می‌کنند که متقاضی پس از بررسی توانمندی شرکت مربوطه اقدام به انعقاد تفاهم‌نامه و قرارداد می‌کند.

عیسی‌پور در گفت‌وگوی تلویزیونی تأکید کرد: هر چه فن‌بازار داخل کشور فعال‌تر باشد به طور طبیعی انگیزه لازم برای تولید و به کارگیری فناوری بیشتر خواهد شد. به این منظور این بخش نیازمند حمایت، سیاست‌گذاری و تأمین نقدینگی لازم است که در اختیار شرکت‌های دانش‌بنیان قرار گیرد.

وی ادامه داد: شرکت مادرتخصصی تولید نیروی برق حرارتی به عنوان مالک نیروگاه‌های حرارتی دولتی و همچنین ناظر حاکمیتی بر نیروگاه‌های خصوصی، در نمایشگاه امسال صنعت برق به صورت فن‌بازار شرکت کرده و حدود ۸۰ نیاز فناورانه صنعت نیروگاهی را اعلام نیاز کرده است.

مدیرکل فناوری و بومی‌سازی نیروگاه‌های شرکت برق حرارتی افزود: همچنین در این رویداد ۲۲ شرکت دانش‌بنیان فعال صنعت نیروگاهی بیش از ۵۰ فناوری جدید این بخش را ارائه کرده‌اند.

وی با تاکید بر اینکه شرکت برق حرارتی در طی پنج سال اخیر حدود ۸۲۵ هزار قطعه نیروگاهی را ساخت داخل کرده است، گفت: بیش از ۵۱ درصد این تجهیزات توسط شرکت‌های دانش‌بنیان ساخته شده است که تولید این تجهیزات توسط شرکت‌های داخلی بیش از ۶۰ درصد صرفه‌جویی ارزی به همراه داشته است.

عیسی‌پور با بیان اینکه حدود ۹۱ درصد قطعات و لوازم یدکی نیروگاه‌ها ساخت داخل شده است، بیان کرد: براساس برنامه‌ریزی صورت گرفته مقرر شده است تا صبح فردا چهارنامه جدید در زمینه ساخت بار اول قطعات و تجهیزات نیروگاهی با شرکت‌های دانش‌بنیان در نمایشگاه صنعت برق به امضا برسد.

",economy,
745,"
به گزارش ایرنا از وزارت نیرو، «سمیه خداپرست» در حاشیه برگزاری نمایشگاه و جشنواره صنعت برق ضمن تشریح فعالیت دفتر امور زنان و خانواده وزارت نیرو در این دوره از نمایشگاه، اظهار داشت: برای نخستین بار است که دفتر امور زنان و خانواده وزارت نیرو به صورت اختصاصی یک غرفه را در نمایشگاه صنعت برق به خود اختصاص داده است.

مشاور وزیر نیرو در امور زنان و خانواده افزود: در این غرفه تلاش شده محصولات مرتبط با صنعت برق بانوان فرهیخته و متخصص معرفی و در معرض دید علاقه مندان قرار گیرد.

وی به حضور فعال و پویای بانوان صنعت برق کشور در نمایشگاه‌های مختلف اشاره کرد و گفت: بر این اساس تلاش شد غرفه بانوان این عرصه در رویداد علمی و صنعتی کشور راه‌اندازی شود و محصولات این عرصه را به صورت اختصاصی به نمایش بگذاریم.

خداپرست ادامه داد: اینورتر برای پنل خورشیدی از جمله محصولاتی است که در غرفه دفتر امور زنان و خانواده وزارت نیرو در این نمایشگاه معرفی شده است که خوشبختانه بازدید خوبی داشت.

وی با بیان اینکه بیش از ۹۹ درصد تجهیزات صنعت برق داخلی سازی و بومی سازی شده است، بیان کرد: این غرفه به محلی تبدیل شد تا بانوان بتوانند در زمینه محصولات این صنعت به گفت‌وگو بپردازند.

مشاور وزیر نیرو در امور زنان و خانواده یادآور شد: در این غرفه تلاش شد بیوگرافی بانوان متخصص ارائه شود و با حضور فعالان این عرصه توضیحات و راهنمایی های لازم در این باره ارائه شده است.

خداپرست تصریح کرد: غرفه بانوان برق در سالن ۴۰ نمایشگاه بین‌المللی تهران برپا شده است و از برخی توانمندی‌های بانوان فناور صنعت برق در شرکت برق حرارتی، شرکت مدیریت شبکه ایران و پژوهشگاه نیرو رونمایی شده است.

وی با بیان اینکه داشبورد مبتنی برBI هوش مصنوعی یکی از محصولات ارائه شده در این غرفه است، افزود: همچنین تعدادی از قطعات پرکاربرد نیروگاه‌های مبتنی بر V۹۴.۲ که توسط بانوان فناور صنعت برق طراحی و ساخته شده ، در این نمایشگاه رونمایی شده است.





",economy,
746,"
حبیب قراگوزلو روز پنجشنبه در حاشیه سومین روز بیست و سومین نمایشگاه بین المللی صنعت برق ایران در پاسخ به پرسش خبرنگار اقتصادی ایرنا درباره تامین برق در فصل زمستان اظهار داشت: اوج مصرف بار در تابستان سه استان تحت پوشش این شرکت شامل تهران، البرز و قم ۱۲ هزار و ۷۰۰ مگاوات بود. این میزان مصرف با رشد پنج درصدی همراه بود که خیلی زیاد است.

وی افزود: این میزان در پاییز و زمستان کاهش یافته و به ۸ تا ۹ هزار مگاوات می رسد.

قراگوزلو گفت: بر این اساس مشکلی در تامین برق پایدار در زمستان نخواهیم داشت.

وی ادامه داد: تنها مشکل، تامین سوخت نیروگاه ها است که به دلیل افزایش مصرف گاز در بخش خانگی برای نیروگاه ها با محدودیت روبرو می شود.

مدیرعامل شرکت برق منطقه ای تهران ادامه داد: با تدابیر خوبی که اندیشیده شده از ابتدای تابستان دخایر سوخت خوبی برای نیروگاه ها تدارک دیده شده است. این امر این اطمینان را می دهد که روند تولید برق بدون مشکل خواهد بود.

وی گفت: در سه استان تهران، البرز و قم، ۲۴ درصد مشترکین تحت پوشش ما هستند و ۱۸ درصد برق مصرفی کشور در این سه استان را تأمین می‌کنیم.

قراگوزلو درباره بحث ناترازی تولید گفت: امسال ناترازی در بحث تولید داشتیم که با برنامه‌ریزی خوبی که انجام شد توانستیم اوج بار مصرف را با شرایط خوبی پشت سر بگذاریم و با تعامل با صنایع در کل وزارت نیرو، بدون کاهش مصرف برق صنایع و جابجایی ساعت کار صنایع، توانستیم ناترازی را مدیریت کنیم.

وی افزود: اگر قطع برقی رخ داده به دلیل حوادث بوده است؛ اما هیچ خاموشی برنامه‌ریزی‌شده‌ای وجود نداشت و توانستیم برق مورد نیاز صنایع را تأمین کنیم. در بخش‌هایی مانند سیمان و فولاد حتی افزایش مصرف را شاهد بودیم.

مدیرعامل شرکت برق منطقه‌ای تهران توضیح داد: برنامه‌ریزی خوبی برای سال ۱۴۰۳‌ انجام شده تا بتوانیم برق را تأمین کنیم. ۱۸۰ اقدام اساسی در حوزه وزارت نیرو برای گذر از اوج بار انجام شده، ۶۷ اقدام در حوزه شبکه‌های انتقال است. به دلیل اهمیت برق تهران ۱۰ اقدام آن مربوط به برق منطقه ای تهران است. در سال گذشته دو پست انتقال ۴۰۰ کیلووات را وارد مدار کردیم و امسال چهار پست را باید ایجاد کنیم که تکلیف سنگینی است. علاوه بر ۱۰ پروژه، ۲۷ پروژه دیگر در برق منطقه ای تهران در خطوط انتقال تعیین کردیم که به تأمین بهتر برق منجر خواهد شد.

وی در خصوص برق مترو اظهار داشت: مترو حساسیت خاصی دارد؛ بنابراین، برق آن باید مطمئن و پایدار باشد. طی سال با رشد ایستگاه‌های مترو تأمین برق انجام شده و مشکلی نداشته‌ایم. درخواست برق مترو پرند سال گذشته انجام شد و برای اینکه تأمین برق پایدار انجام شود باید اقدامات زیرساختی انجام می‌شد. ۱۵ مگاوات برق مورد نیاز بود که برای تست ۵ مگاوات مورد نیاز بود. در حال حاضر برق ۵ مگاوات توسط پست سیار تأمین شده و از طرف برق منطقه‌ای مشکلی از جهت تأمین آن وجود ندارد. 

قراگوزلو درباره ساخت‌وسازهای غیرمجاز گفت: خطوط انتقال در حومه شهرها به سال‌های بسیار دور مربوط می‌شود. طی سال‌های گذشته ساخت‌وسازهای غیرمجاز در این حریم‌ها اتفاق افتاده و جابجا کردن این خطوط مشکلات زیادی از جمله هزینه فراوان و همچنین ایجاد حریم جدید را به همراه دارد.

وی درباره اوج مصرف بیان کرد: اوج مصرف ما ۱۲ هزار و ۷۰۰ مگاوات بوده که رشدی معادل ۵ درصد داشتیم. این مقدار مصرف در فصل‌های مانند پاییز و زمستان به ۹ تا ۸ هزار مگاوات کاهش پیدا می‌کند. در زمستان مشکلی از بابت تأمین برق مشترکان نداریم، اما تنها نکته ناترازی گاز است. وقتی مصرف گاز بالاتر می‌رود، سوخت تحویلی به نیروگاه کاهش پیدا می‌کند.

قراگوزلو گفت: درخصوص «سوخت» برنامه‌ریزی فشرده‌ای بین شرکت پالایش و پخش و وزارت نیرو در حال انجام است. اگر میزان مصرف سوخت برای نیروگاه‌ها ۲۲۰ میلیون مترمکعب در نظر بگیریم، ۲۰۰ میلیون مترمکعب آن از سوخت گاز تأمین می‌شود.

وی ادامه داد: در زمستان با توجه به برودت هوا و افزایش مصرف گاز میزان گاز تحویلی به نیروگاه کاهش پیدا می‌کند و به حدود ۱۰۰ میلیون مترمکعب می‌رسد. مجبور هستیم برای تأمین این کمبود به سراغ سوخت دوم که عمدتاً گازوییل است برویم. در نیروگاه‌های اطراف شهرهای بزرگ اولویت سوخت گاز استفاده می‌شود و بعد به سراغ سوخت گازوئیل می‌رویم.

قراگوزلو گفت: سیاه‌بیشه هزار مگاوات نقش مهمی در تأمین برق و کنترل فرکانس شبکه در تابستان داشت.

",economy,
747,"
به گزارش ایرنا از سازمان برنامه و بودجه، در راستای مطالبه رهبر معظم انقلاب از سازمان برنامه و بودجه برای برگزاری جلسات هم‌اندیشی با تشکل‌های دانشجویی و نخبگان دانشگاهی دومین نشست دانشجویی «داود منظور» رئیس سازمان برنامه و بودجه با نمایندگان دانشجویی کشور، در سازمان برنامه و بودجه برگزار شد.

در این دیدار، جمعی از نمایندگان تشکل‌های دانشجویی، شامل دبیر اتحادیه انجمن‌های اسلامی دانشجویان مستقل، دبیر اتحادیه جنبش عدالت‌خواه دانشجویی، نماینده دفتر تحکیم وحدت، دبیرکل اتحادیه جامعه اسلامی دانشجویان و دبیر شورای تبیین مواضع بسیج دانشجویی کشور و برخی از مدیران سازمان برنامه و بودجه به بیان دیدگاه‌های خود درباره مسائل اقتصادی کشور پرداختند.

حل مشکل ناترازی بودجه یکی از مطالبات همیشگی مردم و نخبگان از دولت و به‌ویژه سازمان برنامه و بودجه است که در این دیدار مطرح شد و معاون رئیس‌جمهور به تبیین مواضع سازمان برنامه و بودجه در قبال برخی دغدغه‌ها، ابهام‌ها و انتقادهای دانشجویان پرداخت.

جامعه دانشجویی، یک جامعه مطالبه‌گر ودغدغه‌مند است

رئیس سازمان برنامه و بودجه در آغاز این نشست با تاکید بر اینکه جامعه دانشجویی کشور، یک جامعه مطالبه‌گر ودغدغه‌مند است و مسئولان کشور ناب‌ترین حرف‌ها و نقدهای مشفقانه و منصفانه را از این جامعه آگاه و حساس دریافت می‌کنند، بیان کرد: این دومین نشستی است که در پاسخ به فرمایشات مقام معظم رهبری مبنی بر برگزاری نشست‌های رو در رو با دانشجویان برای شنیدن دیدگاه‌ها و دغدغه‌های آنان برگزار می‌شود و در پی استفاده حداکثری از پیشنهادهای دانشجویان در نظام اجرا و سیاست‌گذاری هستیم.

منظور گفت: به برکت وجود فضای آزاد نقد و ارزیابی در کشور، روزانه تعداد زیادی مطلب انتقادی درباره سازمان برنامه و بودجه در رسانه‌ها و فضای مجازی و... منتشر می‌شود که نشانگر حساسیت جامعه نخبگان کشور ازجمله دانشجویان و رسانه‌ها نسبت به جایگاه و نقش سازمان برنامه و بودجه در تمشیت امور اقتصادی کشور بوده و دریافت دیدگاه‌ها برای ما به عنوان یک دستگاه تخصصی در حوزه تصمیم سازی نیز بسیار ارزشمند است که می‌تواند در بهبود فرآیند بازسازی، خوداصلاحی و ارتقای سطح فعالیت سازمان برنامه و بودجه راهگشا باشد.

تفاوت گفتمانی جهت پاسخگویی حداکثری برای خدمت‌رسانی



وی به تشریح تفاوت‌های نوع نگاه و رویکردهای اصلی سازمان برنامه و بودجه در دولت سیزدهم با دولت‌های قبلی پرداخت و ادامه داد: این سازمان، نهادی است که قدمتی نسبتاً طولانی دارد و با توجه به نوع و جنس کار آن، هسته سخت شاکله آن نسبتاً انعطاف‌ناپذیر است؛ بر همین اساس در چارچوب رویکرد تحول‌آفرینی به دنبال تغییر گفتمان برای پاسخگویی حداکثری برای خدمت‌رسانی به مردم و اصلاح سازوکارها و فرایندهای سازمان برای تسریع در پشتیبانی از خدمت‌رسانی دستگاه‌های اجرایی به مردم هستیم.

رئیس سازمان برنامه و بودجه با بیان اینکه از همین منظر در دوره جدید فعالیت این سازمان، جلسات متعددی با رؤسای دستگاه‌ها، استانداران، نمایندگان مجلس و ذینفعان فعالیت‌های سازمان برگزار کرده‌ایم، افزود: اعتقاد داریم که باید گفتمان این سازمان تغییر کند و با گفتگو با تک تک دستگاه‌ها و بودجه بگیران در کشور، مسائل آنها را بر اساس اولویت‌بندی حل کنیم.

منظور اظهار داشت: تغییرات مدیریتی سازمان برنامه و بودجه نیز در این راستا بوده و این سازمان وظیفه دارد ارزش‌های دولت مردمی را پیاده کند و از این جهت، تمام ارکان سازمان باید با این نگاه، همراه و همسو شوند.

معاون رئیس جمهور گفت: در این دوره از فعالیت سازمان برنامه و بودجه، رضایت مردم برای ما اهمیت زیادی دارد و باید برای امیدآفرینی در جامعه، در تحقق وعده‌های رئیس جمهور و مصوبات سفرهای استانی، بکوشیم و مصوبات سفر اول در سفر دوم، عملی شده باشند.

رفع مشکل ناترازی در بودجه‌های سنواتی کشور

منظور در پاسخ به سوال یکی از نمایندگان دانشجویی مبنی بر رفع مشکل ناترازی در بودجه‌های سنواتی کشور، کسری بودجه را یکی از مسائل مهم اقتصادی کشور اعلام کرد و گفت: به تعبیر مقام معظم رهبری، کسری بودجه، «ام‌المصائب» است که بر روی سایر بخش‌های اقتصاد کشور هم سایه می‌اندازد و اثر تخریبی بر سایر بخش‌ها دارد.

وی اظهار داشت: وقتی بودجه کشور ناتراز می‌شود، دولت مجبور می‌شود از روش‌هایی استفاده کند که ممکن است دارای بسندگی نباشند، مثل استفاده از ظرفیت‌های نظام بانکی که البته این اقدامات در نظام بانکی در قالب تنخواه‌گردان و خط اعتباری و... موجب افزایش پایه پولی و در نتیجه افزایش تورم می‌شود که ریشه همه مشکلات است.

رئیس سازمان برنامه و بودجه در بیان اهتمام دولت در این زمینه گفت: برطرف کردن کسری بودجه یکی از مأموریت‌های مهم سازمان برنامه و بودجه در دوره جدید است، اما همه چیز در این حوزه، به سازمان برنامه برنمی‌گردد و گاهی اوقات، تغییراتی که مجلس شورای اسلامی در لایحه بودجه می‌دهد، باعث ایجاد ناترازی در بودجه می‌شود.

منظور ادامه داد: البته بخشی از کسری بودجه نیز به عملکرد سازمان برنامه و بودجه در تنظیم بودجه و بیش برآوردی هزینه‌ها و تحلیل نکردن دقیق جزئیات هزینه‌ها در گذشته مربوط می‌شود که باید با بالا بردن دقت در تحلیل‌ها و محاسبات، از بروز این قبیل مشکل پیشگیری کنیم.

وی بیان کرد: اصل ۷۵ قانون اساسی در زمینه جلوگیری از ایجاد تعهدات مالی بدون پشتوانه مالی می‌گوید که اگر مجلس ورودی در لوایح ارسالی از طرف دولت می‌دهد، باید منابع مالی آن را نیز تأمین کند تا از ایجاد ناترازی در بودجه جلوگیری شود.

بنای دولت سیزدهم ارائه حداکثر خدمات را به مردم است

معاون رئیس‌جمهور با اشاره به مکاتبات صورت گرفته در خصوص تغییرات ایجادشده در مجلس بر روی لایحه برنامه هفتم توسعه کشور، گفت: مقرر شد در رسیدگی به تمام لوایح، اصل ۷۵ قانون اساسی تکلیف رابطه دولت و مجلس را معلوم کند و اگر در موضوعی، دولت اعلام می‌کند منابع مالی اجرای آن را ندارد، مجلس حق ندارد تکلیف برای اجرای آن بگذارد.

منظور با بیان اینکه در چارچوب تدابیر مقام معظم رهبری، دولت توانست از درج احکام فاقد منابع مالی در قانون برنامه هفتم در مجلس جلوگیری کند، افزود: بنای دولت این است که حداکثر خدمات را به مردم بدهد؛ اما منابع محدود است و راهی جز اولویت‌بندی نیازها برای تخصیص منابع وجود ندارد.

رئیس سازمان برنامه و بودجه گفت: انتظارات از این سازمان برای کمک به این مشکلات بالاست و این سازمان باید بر اساس اولویت‌ها عمل کند و دستگاه‌ها نیز این همراهی کنند تا جلوی هر گونه اسراف گرفته شود و کشور بر اساس حل مسائل نظام اداره شود.

وی تاکید کرد: وظیفه ما در سازمان برنامه و بودجه کشور، هدایت بهینه منابع و امکانات محدود کشور به سمتی است که بیشترین خدمات به مردم از ناحیه آن ارائه شود که در این راستا، تکمیل طرح‌های نیمه‌تمام ملی را در دستور کار قرار داده‌ایم.

منظور با بیان اینکه اولویت‌بندی مسائل کشور برای خدمت‌رسانی حداکثری و تخصیص بهینه منابع ضروری است، بیان داشت: در بحث اصلاح ساختار بودجه نیز، سازمان برنامه و بودجه حرکت از بودجه‌ریزی بر مبنای هزینه تمام‌شده به بودجه‌ریزی بر مبنای عملکرد را آغاز کرده است و ملاک تخصیص بودجه به دستگاه‌ها این خواهد بود که چه خروجی و پیامدی از تخصیص اعتبارات، حاصل خواهد شد.

",economy,
748,"
به گزارش ایرنا از وزارت راه و شهرسازی، مهرداد بذرپاش، وزیر راه و شهرسازی برای حضور در هفدهمین اجلاس کمیسیون مشترک همکاری‌های اقتصادی جمهوری اسلامی ایران و ترکمنستان امروز پنجشنبه ۲۵ آبان به عشق‌آباد سفر می‌کند.

هفدهمین اجلاس کمیسیون مشترک همکاری‌های اقتصادی، به ریاست مهرداد بذرپاش وزیر راه و شهرسازی کشورمان و رشید مردوف معاون رییس کابینه وزرا و وزیر امور خارجه ترکمنستان با حضور نمایندگان دستگاه‌های اجرایی کشور برگزار می‌شود.

بر اساس توافق مقامات دو کشور، مقرر است تا در حاشیه هفدهمین اجلاس کمیسیون مشترک همکاری‌های اقتصادی ایران و ترکمنستان، همایش مشترک تجاری بازرگانان و بخش‌های خصوصی دو کشور و همچنین پانزدهمین نمایشگاه اختصاصی-تخصصی با عنوان «ایران پروژه» هم‌زمان با برگزاری اجلاس هفدهم برگزار شود.

هدف از برگزاری این رویداد، تعمیق و توسعه مراودات و مناسبات همه‌جانبه در حوزه‌های تجاری، بازرگانی، حمل و نقل و ترانزیت، انرژی، صنعتی، خدمات فنی و مهندسی، گمرکی، استانی، کشاورزی، علمی، بهداشتی، گردشگری و ... است.

مقرر است تا در این اجلاس علاوه بر امضای سند اجلاس، اسناد همکاری سایر حوزه‌ها نیز به امضای مقامات دو کشور برسد.

هفدهمین اجلاس کمیسیون مشترک همکاری‌های اقتصادی جمهوری اسلامی ایران و ترکمنستان به میزبانی کشور ترکمنستان در عشق‌آباد از روزهای ۲۵ تا ۲۷ آبان ماه ۱۴۰۲ برگزار می‌شود.

",economy,
749,"
به گزارش خبرنگار اقتصادی ایرنا، مجید عمید پور در حاشیه نشست خبری سومین روز از بیست و سومین نمایشگاه بین المللی صنعت برق ایران افزود: البته مصوبه ۲هزار و ۶۰۰ میلیارد تومان بود که فعلا یک هزار میلیارد تومان اختصاص یافته است.

وی از تلاش برای نفوذ اکوسیستم و زیست بوم فنآوری به صنعت برق توسط پژوهشگاه نیرو خبر داد و گفت: در این اکوسیستم، نوآوری در صنعت برق را توسعه خواهیم داد و به عنوان نخستین دستگاه‌ اجرایی کشور به دنبال این بودیم که فضای اکوسیستم و توسعه فناوری و نوآوری کشور را ارتقا دهیم.

رئیس پژوهشگاه نیرو اضافه کرد: برگزاری نخستین فن بازار صنعت برق در کنار نمایشگاه بین المللی صنعت برق ایران بسیار نویدبخش است.

عمیدپور گفت: امسال در کنار صنایعی که رشد و بلوغ پیدا کرده‌اند، شرکت‌های دانش‌بنیان را نزدیک فضای نمایشگاه آورده‌ایم که حدود ۷۰۰ محصول و خدمات فناور را در نمایشگاه ارائه کرده‌اند و با کمک معاونت علمی و فناوری ریاست جمهوری مسیر ارتقای این محصولات را دنبال خواهیم کرد.

وی ادامه داد: ۴۰ شرکت دانش‌بنیان در حوزه کاهش مصرف و جلوگیری از اتلاف شبکه ورود پیدا کردند و طرح‌های خوبی در این زمینه ارائه شده است که در حال شناسایی آنها هستیم و وظیفه ما راهنمایی و ارتقای این طرح‌ها است.

رئیس پژوهشگاه نیرو بااشاره به رشد ۶۳ درصدی حضور شرکت‌کنندگان در این نمایشگاه، افزود: امیدواریم از ۷۰۰ محصول ارائه شده با حمایت پارک علم و فناوری وزارت نیرو و فعال شدن صندوق وزارت نیرو از این پدیده‌ها حمایت کنیم و صنعت برق از این اتفاق بهره‌مند شود.

وی خاطرنشان کرد: این طرح‌ها را به‌طور کامل معرفی و از آنها حمایت می‌کنیم.

رئیس پژوهشگاه نیرو گفت: ساز و کارهای جدید هم در مدیریت مصرف برق پیگیری می‌شود و این مهم با همکاری توانیر و همراه اول انجام خواهد شد و از ظرفیت‌های این دو مجموعه استفاده می‌کنیم‌ تا تابستان امسال از نظر کمبود برق مشکلی نداشته باشیم.

عمیدپور ادامه داد: در طول سال، فن‌بازارهای تخصصی اعم از هوشمندسازی صنعت برق و کلینیک‌های تخصصی حوزه سرمایش را داشتیم و به جوانان تحصیل کرده در این حوزه امید داده و از آنها حمایت می‌کنیم.  وی درباره برنامه‌های حمایتی پژوهشگاه نیرو از فناوری‌ها و محصولات ارائه شده گفت: پارک علم و فناوری پلتفرم و سکویی است که قرار است مورد حمایت واقع شود و بخشی از حمایت‌ها از طریق صندوق شکوفایی انجام می‌شود و منابع خوبی به این صندوق تزریق می‌شود.

رئیس پژوهشگاه نیرو با اشاره به اینکه پروژه برقی سازی برای کاهش آلودگی هوا در شهر تهران در دستور کار قرار دارد، افزود: آنچه در این زمینه به ما مربوط است اعم از برقی‌سازی خودروها و شارژرهای برقی است که در دست پیگیری قرار دارد.

عمیدپور گفت: سه مصوبه ۴۰۰۰، ۴۵۰۰ و ۳۰۰۰ میلیارد تومان در حوزه خورشیدی و بادی داریم که ۱۱ هزار و ۵۰۰ مگاوات (سه هزار بادی و ۸۵۰۰ مگاوات خورشیدی) در شورای اقتصاد مصوب شده است و تا دو سه سال آینده با توجه به شرایط ناترازی درصد قابل توجهی از این موضوع محقق می‌شود.

رئیس پژوهشگاه نیرو اظهارداشت: اگر هوشمندسازی با روند خوبی پیش برود، شاهد اجرای این مصوبات و کاهش مصرف و مدیریت مصرف برق خواهیم بود که بخشی از این موضوع به مساله هوشمندسازی برمی‌گردد و مقداری از ۱۰ هزار مگاوات ناترازی برطرف می‌شود.

وی با تاکید بر مدیریت مصرف برق در همه بخش‌ها گفت: بنا به دستور وزیر نیرو برای مدیریت مصرف برق بر مقوله هوشمندسازی تمرکز داریم و ۳۳ شرکت دانش بنیان در این رویداد شرکت کردند و ۶۸ محصول فناورانه را ارائه کردند که تعدادی از آنها را حمایت می‌کنیم. عزم آن وجود دارد و در این زمینه نیز مصوبات وجود دارد و امیدواریم با همکاری مردم تا دو سه سال آینده شرایط مطلوبی ایجاد شود.

",economy,
750,"
به گزارش ایرنا از بانک مرکزی، فرشاد محمدپور در جلسه‌ای که به منظور تبادل نظر در رابطه با برنامه اجرایی شبکه بانکی برای ارتقای نظام مبارزه با پولشویی و رفع چالش‌های مرتبط با آن با حضور مدیران عامل بانک‌ها، اعضای هیات مدیره و نمایندگان مبارزه با پولشویی شبکه بانکی در محل بانک مرکزی برگزار شد، اظهار داشت: تا پایان سال ۱۴۰۳، روند پایش و ارائه گزارش‌های نظارتی به شیوه کنونی ادامه خواهد داشت.  وی با تأکید برضرورت نظارت جدی بانک‌ها در زمینه معضل حساب‌های اجاره‌ای، گفت: حساب‌های اجاره‌ای یکی از مهم‌ترین مباحثی است که اثرات مختلف منفی آن در حوزه های مختلف مشهود است و یکی از مهم‌ترین آثار منفی این پدیده در ماه‌های اخیر در زمینه کنترل بازار ارز به عینه مشاهده شد و لذا توجه ویژه به این موضوع ضرورت دارد.

محمدپور اجرایی شدن «دستورالعمل نحوه امهال مطالبات مؤسسات اعتباری» را یکی از اولویت‌های حوزه نظارت عنوان کرد و گفت: بانک‌ها باید با جدیت هرچه بیشتر به پیاده‌سازی این امر اقدام کنند؛ چراکه این موضوع در تعاملات بانک مرکزی با بانک‌ها اثرگذار خواهد بود و تا دی ماه در بانک‌هایی که این مهم عملیاتی نشده باشد، برخورد متناسب و جدی صورت می‌گیرد؛ چرا که اجرا نشدن این دستورالعمل کیفیت درآمد و شناسایی درآمد و سود و طبقه‌بندی دارایی‌ها را در صورت‌های مالی بانک‌ها تحت تأثیر قرار می‌دهد.  معاون نظارت بانک مرکزی بیان کرد: در جلسه اخیر رئیس کل بانک مرکزی با مدیران عامل بانک‌ها به دلیل اهمیت مباحث نظارتی، مقرر شد در جلسه‌ای مباحث مذکور با تفصیل بیشتر برای نمایندگان شبکه بانکی ارائه شود. براین اساس، پیش از این نیز بازرسی جامع نحوه اجرای مقررات و الزامات مبارزه با پولشویی و تأمین مالی تروریسم با رویکرد ریسک محور توسط این بانک انجام و نتایج برای هر یک از مؤسسات اعتباری ارسال شده بود.

وی در ادامه افزود: ضروری است گزارش‌های بانک مرکزی در هیات مدیره بانک‌ها مورد توجه قرار گیرد و برنامه‌ای منسجم و مدون توسط هیات مدیره بانک‌ها ارائه شود که ارتقای کیفیت موضوعات نظارتی و به ویژه مبارزه با پولشویی را مورد توجه قرار دهد. لذا از حوزه مبارزه با پولشویی بانک مرکزی نیز خواسته‌ام برنامه‌های شبکه بانکی از آن‌ها اخذ شود.

معاون نظارت بانک مرکزی تاکید کرد: در جریان این گزارش که تهیه آن بیش از یک سال به طول انجامید، حوزه‌های مبارزه با پولشویی بانک‌ها حضور فعالانه داشتند و از آن‌ها قدردانی می‌کنم. البته در این زمینه، گام بعدی آن است که هیات مدیره بانک‌ها این موضوع را جدی بگیرند و برنامه‌ای را برای آن تدوین کنند تا به واسطه این برنامه در گزارش بعدی، شاهد رشد کیفی فعالیت‌های نظارتی بانک‌ها باشیم.  وی با بیان اینکه گزارش مذکور، اولین گزارش جامع درخصوص شرایط، جایگاه و نحوه رفتار بانک‌ها در حوزه مبارزه با پولشویی بود، ‌تصریح کرد: این موضوع از ابعاد مختلفی برای بانک‌ها حائز اهمیت است. تا یک ماه آینده همه بانک‌ها برنامه اصلاحی و ارتقا را مبتنی بر گزارش بانک مرکزی ارائه کنند و تا پایان سال نیز گزارشی به روز از روند اصلاح، مجدداً تهیه خواهد شد.

",economy,
751,"





صادرات تراشه‌های حافظه کره جنوبی در اکتبر برای اولین بار در ۱۶ ماه گذشته، افزایش یافت و به شواهد موجود از احیای تقاضا برای مهم‌ترین محصولات این کشور افزود.
                                


به گزارش ایسنا، داده‌های منتشره توسط وزارت بازرگانی کره جنوبی نشان داد صادرات تراشه حافظه پس از کاهش ۱۸ درصدی در سپتامبر، یک درصد نسبت به سال گذشته افزایش یافت. فروش بسته‌های چند تراشه‌ای، بیشترین بهبود را داشتند و ۱۲.۲ درصد رشد کرد، در حالی که فروش حافظه‌های DRAM که پرسودترین بخش به شمار می‌رود، برای اولین بار در بیش از یک سال گذشته، کاهش تک رقمی داشت.

نیمه‌رساناها، ستون فقرات صادرات اقتصاد کره جنوبی را تشکیل می‌دهند. بانک مرکزی این کشور پیش بینی می‌کند این صادرات در سال میلادی آینده، ۲.۲ درصد رشد کند که بهتر از  رشد ۱.۴ درصدی پیش بینی شده برای امسال خواهد بود.

مجموع صادرات کره جنوبی در ماه میلادی گذشته، برای اولین بار از اواخر سال ۲۰۲۲، افزایش یافت که نشانه مثبتی برای چشم انداز رشد این کشور و بهبود تقاضای اقتصاد جهانی است. آمار مربوط به صادرات فناوری این دیدگاه را نشان می‌دهد که نیمه‌رساناها، رشد صادرات کره جنوبی را هدایت کرده و روند احیای اقتصادی این کشور را تقویت می‌کنند.

بر اساس گزارش بلومبرگ، تجزیه و تحلیل بیشتر صادرات فناوری نشان داد که فروش نمایشگر در اکتبر نسبت به سال قبل، ۱۳.۱ درصد افزایش یافته است که بالاتر از رشد یک درصدی در سپتامبر است. صادرات تلفن همراه ۳.۳ درصد کاهش یافت که در مقایسه با کاهش ۵.۲ درصدی در سپتامبر، افت ملایم‌تری داشت.

انتهای پیام

",economy,
752,"





یک مدل خودرو کلاسیک شرکت فراری، توانست رکورد فروش گران قیمت‌ترین خودرو جهای را بشکند.
                                







                                                دریافت
                                                15 MB




مترجم: محیا ذوالفقاری / تدوینگر: علی خلیلی طهرانی

",economy,
753,"





ایسنا/مرکزی مدیر کل دفتر تخصصی ارزیابی انطباق انرژی و محیط زیست سازمان ملی استاندارد ایران گفت: در کشور تعدادی تست‌های استاندارد به ارزش تقریبی یک میلیارد دلار داریم که آزمایشگاهی برای انجام آنها نداریم و دانشگاه‌ها باید در این حوزه سرمایه‌گذاری کنند.
                                


محمدسجاد گازر، ۲۳ آبان ماه در جریان بازدید از دانشگاه صنعتی اراک اظهار کرد: این حجم از فعالیت استان مرکزی در حوزه‌های مختلف، اهمیت این استان را می‌رساند و دانشگاه‌ صنعتی اراک نیز امکانات و تجهیزات خوبی در حوزه صنعت دارد که منحصر به فرد است.

وی با اشاره به همکاری سازمان ملی استاندارد با دانشگاه‌های تهران، شریف، امیرکبیر و تربیت مدرس گفت: متاسفانه سرعتی که بخش خصوصی در توسعه آزمایشگاه دارد، دانشگاه‌ها ندارند. در کشور تعدادی تست‌های استاندارد به ارزش تقریبی یک میلیارد دلار داریم که آزمایشگاهی برای انجام آنها نداریم و بخش خصوصی خیلی پیگیر حل این مسئله است و دانشگاه‌ها نیز باید در این حوزه سرمایه گذاری کنند.

گازر با تاکید بر دانش بنیان محور شدن صنایع به کمک دانشگاه و استاندارد افزود: آزمایشگاه‌هایی که گواهینامه ۱۷۰۲۵ را دارند به آنها کار ارجاع می‌شود و وقتی دانشگاه‌ها این گواهینامه را بگیرند علاوه بر درآمد مالی برای دانشگاه، دانشجویان نیز به صورت عملی کار را یاد می‌گیرند.

مدیر کل دفتر تخصصی ارزیابی انطباق انرژی و محیط زیست سازمان ملی استاندارد ایران گفت: برای اولین بار بعد از ۴۳ سال اجازه دادند که از پالایشگاه‌های کشور و گازوئیل‌های تولیدی در کشور نمونه گیری کنیم و برای اولین بار یک پالایشگاه نشان استاندارد گرفت و بین ۲۱۰۰ کارخانه، ارزیابی انرژی را انجام دادیم.

وی با تاکید بر ترویج استانداردسازی دانشگاه‌ها گفت: هرجا استاندارد رخ نداده به دلیل نبود آزمایشگاه بوده است و این مسئله به نظام کیفیت کشور آسیب وارد می‌کند. تا وقتی تجدید نظری توسط دانشگاه‌ها در حوزه استاندارد صورت نگیرد، ارتقا کیفیت محصولات را نخواهیم داشت.

مجتبی گودرزی، رئیس دانشگاه صنعتی اراک نیز اظهار کرد: از لحاظ ابعاد، دانشگاه کوچکی هستیم ولی با صنایع و شرکت‌های مختلف ارتباط داریم و ظرفیت‌های فراوانی داریم. رشته‌های دانشگاه صنعتی ارتباط خیلی زیادی با انرژی دارد و چه خوب است  که ارتباطات چندگانه دانشگاه و استاندارد بیشتر شود.

سعید میرنظامی، مدیرکل استاندارد استان مرکزی نیز اظهار کرد: دانشگاه صنعتی اراک تفاوت‌هایی با دانشگاه‌های دیگر دارد و تجهیزاتی دارد که کمتر دانشگاهی دارد و ظرفیت‌های این دانشگاه می‌تواند به اقتصاد مقاومتی و تجاری سازی دانش کمک کند.

وی با بیان اینکه تنها مرجعی که آزمایشگاه‌ها می‌توانند از او گواهی اعتباربخشی بگیرند سازمان استاندارد است افزود: تعداد زیادی آزمایشگاه بتن در سطح استان داریم ولی بالای ۹۰ درصد آنها تاییدیه لازم را ندارند و با حمایت دستگاه قضایی ۶ ماه فرصت دادیم تا تاییدیه بگیرند.

میرنظامی با تاکید بر لزوم تقویت ارتباط دانشگاه‌ها با دستگاه‌های اجرایی ادامه داد: ما به دنبال اضافه کردن آزمایشگاه در استان نیستیم و بایستی از ظرفیت‌هایی مثل دانشگاه صنعتی اراک استفاده شود. در بحث مکانیک و فلز دانشگاه صنعتی بسیار جلوتر از باقی دانشگاه‌هاست و نیاز داریم که یک برنامه مشترک داشته باشیم.

انتهای پیام

",economy,
754,"





ایسنا/کرمان با حضور معاون راهبردی و نظارت بر بهره‌برداری شرکت مهندسی آب و فاضلاب کشور و جمعی از مسئولان استانی و شهرستانی، بخشی از عملیات اجرای پروژه خط انتقال آب خلیج فارس به رفسنجان به طول ۸۱۰ متر و با اعتبار ۲۲۰ میلیارد ریال ۲۳ آبان ماه آغاز شد.
                                


معاون راهبردی و نظارت بر بهره‌برداری شرکت مهندسی آب و فاضلاب کشور در این مراسم که امروز، ۲۳ آبان برگزار شد، اظهار کرد: بحث رفع تنش آبی در استان‌های کشور را شروع کردیم و افتخار می‌کنیم که استان کرمان، پایتخت مقاومت در اولویت این برنامه قرار گرفت.

علیرضا جزء قاسمی افزود: در این استان نگرانی‌ها و دغدغه‌های فراوانی بابت تنش آبی وجود دارد و امیدواریم با اجرای این پروژه آب آشامیدنی اهالی این استان فراهم و بحران تنش آبی رفع شود.

وی بیان کرد: با اجرای پروژه خط انتقال آب خلیج فارس به رفسنجان، تابستان ۱۴۰۳ تنش آبی برطرف خواهد شد.

مدیرعامل آب و فاضلاب استان کرمان نیز در این مراسم اظهار کرد: طی جلسه‌ای که اول آبان ماه به اتفاق استاندار کرمان در وزارت نیرو داشتیم، مقرر شد آبرسانی به رفسنجان از خط انتقال آب خلیج فارس اجرا و در دهه فجر مورد بهره‌برداری قرار گیرد.

علیرضا عبدیان افزود: توسط دو شرکت دو فاز پروژه ۲۱ کیلومتری و چهار کیلومتری خط انتقال اجرا شد و امروز هم قرار است فاز سوم این پروژه با متراژ ۸۱۰ متر توسط شرکت آب و فاضلاب کشور و اعتبار ۲۲ میلیارد ریال از محل اعتبارات تنش آبی اجرا شود.

وی خاطرنشان کرد: این لوله خط انتقال قرار است به مخزن ۲۰ هزار متر مکعبی رفسنجان متصل شود تا کمبود آب آشامیدنی و تنش آبی در تابستان رفع شود.

انتهای پیام

",economy,
755,"





پایانه جدید فرودگاه بین المللی کیش با قابلیت پذیرش سالانه ۶ میلیون مسافر و با زیربنای ۴۹ هزار متر مربع به عنوان سومین ترمینال بزرگ فرودگاهی کشور، امروز  ۲۳ آبان ۱۴۰۲ افتتاح شد.
                                







                                                دریافت
                                                31 MB




تصویربردار: نسرین فائق / تدوینگر: مریم غلامی





",economy,
756,"





رئیس پلیس امنیت اقتصادی فراجا بر ضرورت تامین امنیت فعالان اقتصادی تاکید کرد و آن را جزو اهداف اصلی این پلیس برشمرد.
                                


به گزارش ایسنا، سردار حسین رحیمی با حضور در جمع فعالان اقتصادی بخش خصوصی گفت:‌ ماموریت اصلی پلیس امنیت اقتصادی ایجاد بستر و امنیت لازم برای فعالان اقتصادی کشور است تا بتوانند فعالیت اقتصادی خود را به نحو مطلوب و احسن و اکمل به انجام برسانند. امروز ارتباط و همکاری بسیار خوبی بین پلیس امنیت اقتصادی فراجا و فعالان بخش مختلف اقتصادی کشور وجود دارد.

وی با تاکید بر اینکه با تشکیل کارگروه‌های مختلف در حوزه اصناف تلاش کردیم که بطور مستقیم و بدون واسطه دغدغه‌ها، چالش‌ها و مشکلات اصناف را رصد و در جهت رفع آن اقدامات لازم را انجام دهیم، گفت: ما خود را حامی فعالان اقتصادی کشور می‌دانیم و در راستای ایجاد بسترهای لازم در این زمینه همه تلاش خود را به کار بسته‌ایم  و خود را یار و حامی فعالان اقتصادی می‌دانیم.

رئیس پلیس امنیت اقتصادی فراجا گفت: با توجه به هجمه‌های همه جانبه اقتصادی و... دشمنان، امروز در واقع فعالان اقتصادی افسران جنگ اقتصادی هستند که با همه وجود سختی‌ها در این حوزه خوش درخشیده‌اند و در این عرصه مجاهدانه ایستاده‌اند.

بر اساس اعلام مرکز اطلاع‌رسانی پلیس امنیت اقتصادی فراجا، وی افزود: هدف اصلی ما تامین امنیت و حمایت از فعالان اقتصادی و مقابله با کسانی است که با قاچاق کالا و احتکار و... به دنبال ایجاد التهاب در اقتصاد کشورمان هستند و در این راه اقدامات بسیاری نیز انجام شده است.

انتهای پیام

",economy,
757,"





د جریان برگزاری سی و هشتمین نشست مجمع عمومی فیاس امروز (۲۳ آبان/۱۴ نوامبر ) در آلماتی، پایتخت قزاقستان، بورس تهران پیشنهاد ایجاد سامانه برای ارتباط سریع و به هنگام اعضا را مطرح کرد.
                                


به گزارش ایسنا، طبق اعلام سازمان بورس تهران، محمود گودرزی- مدیر عامل بورس تهران و عضو هیت مدیره فیاس- به همراه هیاتی از مدیران و اعضای هیات مدیره بورس تهران در نشست هیات مدیره و مجمع عمومی فدراسیون بورس‌های اروپا ـ آسیایی حضوری پر رنگ داشت و پیشنهاداتی را مطرح کرد.

در مجمع عمومی فیاس، رئیس هیات مدیره فیاس و نماینده بورس قزاقستان به عنوان میزبان به اعضا خوشامد گفت و پس از آن دبیر کل فیاس، صورت‌های مالی حسابرسی شده مربوط به سال ۲۰۲۲ و اهداف محقق شده در این سال را به اطلاع حاضران رساند.

در این رویداد اعضای فدراسیون عملکرد یکساله دبیرخانه و کمیته‌ها را ارزیابی کرده و برنامه پیش‌بینی شده سال بعد و بودجه‌بندی آن بررسی و تصویب شد.

همچنین، بودجه و اهداف فدراسیون در سال ۲۰۲۴ مطرح شد و مورد تصویب اعضا قرار گرفت. در این نشست، اعضا در خصوص عضویت اعضای جدید به توافق رسیدند.

گفتنی است؛ پس از اجلاس عمومی، نمایندگان بورس ها و نهادهای مالی در خصوص رویدادهای جاری و رویکردهای آتی بازارهای خود به بحث و گفتگو پرداختند.

در ادامه، مدیرعامل بورس تهران پیشنهاد ایجاد سامانه ای بر روی یکی از شبکه‌های مجازی یا در محیطی مشخص را عنوان کرد تا به این ترتیب، ارتباط اعضای هیات مدیره و دیگر اعضای فدراسیون، خارج از جلسات معمول، به طور سریع و به هنگام میسر شود.

گودرزی درخصوص فعالیت‌های بورس تهران، اهداف و برنامه‌های جدید به انجام رسیده، به ویژه بازار سرمایه‌گذاری حرفه‌ای سخنرانی کرد.

شایان ذکر است مقرر شد نشست بهاره سال ۲۰۲۴ به میزبانی بورس ازبکستان در شهر تاشکند برگزار شود. همچنین، دبیرخانه فیاس امکان برگزاری دو رویداد «آموزش در محل» را برای سال ۲۰۲۴ در دو شهر مختلف بررسی کرده و به اطلاع خواهد رساند.

انتهای پیام

",economy,
758,"





سخنگوی صنعت برق گفت: به لحاظ فنی، امکان اتصال با کشور ترکیه فراهم شده و به راحتی امکان مبادله برق تا ۴۰۰ مگاوات بین دو کشور وجود دارد.
                                


به گزارش ایسنا، مصطفی رجبی مشهدی امروز در نشست خبری در پاسخ به سوال ایسنا در خصوص آخرین وضعیت سنکرون برق ترکیه، اظهار کرد: مذاکرات انجام شده تا بتوانیم هم برق را به این کشور صادر و هم دریافت کنیم. این تبادل به طور آزمایشی سال گذشته انجام شد و امیدواریم در آینده زمینه تجاری سازی انجام شود.

سخنگوی صنعت برق در پاسخ به سوال دیگر ایسنا در خصوص آخرین وضعیت صادرات و واردات برق، اظهار کرد: با تمام کشورهایی که مرز خاکی داریم صادرات و واردات برق داریم و ۳ کشور عمده مقصد صادرات برق، عراق، افغانستان و پاکستان هستند.

وی در خصوص واردات نیز گفت: ازدو کشور هم واردات برق داریم.

رجبی مشهدی درباره ارتباط برقی با روسیه نیز گفت: برای این ارتباط دو مسیر در نظر گرفته شده و دو پیمان ir و agir که ارتباط چهار کشور و سه کشور است به یک طرح مشترک رسیده‌ایم.

سخنگوی صنعت برق با بیان اینکه در یک مقطع موقت ارتباط آزمایش شد و برای تبادل پایدار نیازمند هستیم احداث خطی در کشور ارمنستان به سرانجام برسد، گفت: در صورتی که این اتفاق بیفتد می‌توانیم تبادل‌های بیشتری داشته باشیم.

وی درخصوص امکان ارتباط برقی با کشور قطر گفت: مطالعه‌های لازم برای ارتباط برقی با کشورهایی که مرز زمینی نداریم و از طریق کابل باید انجام شود صورت گرفته است. این طرح فعلا در حد مذاکره است اما اگر اجرا شود امکان تبادل برق تا ۱۰۰۰ مگاوات فراهم می‌کند.

رجبی مشهدی به اشاره به اینکه تا پیک سال آینده ظرفیت تجدیدپذیرها دوبرابر خواهد شد گفت: تا پیک سال آینده ۹۰۰ مگاوات تجدیدپذیر وارد مدار خواهد شد. اما علاوه بر این، اخیرا مجوزی از شورای اقتصاد دریافت کردیم و در مجموع ۱۰هزار مگاوات موافقت شورای اقتصاد داریم که ممکن است بخشی از آن قبل از اوج بار به بهره‌برداری برسد.

وی با بیان اینکه در زمستان مصرف برق برق کمتر است، اما از آنجایی که ۹۰ درصد برق از نیروگاه حرارتی انجام می‌شود و این نیروگاه‌ها نیاز به تامین سوخت دارند، به دلیل افزایش مصرف گاز در زمستان، نیروگاه‌ها به لحاظ سوخت دچار محدودیت می‌شوند، گفت: ذخایر گازوییل نیروگاه حرارتی به ۹ درصد رسیده که ظرفیت مناسبی است و امیدواریم با روند فعلی بتوانیم وارد زمستان شویم.

وی با بیان اینکه در حال حاضر ۹۳ درصد سوخت نیروگاه‌ها از گاز و ۷ درصد باقی مانده از سوخت مایع و گازوییل تأمین می‌شود، گفت: در تهران و اطراف تهران از سال ۱۳۹۷ هیچ کدام از نیروگاه ها مازوت سوزی نداشتند.

رجبی مشهدی با بیان اینکه سال گذشته قانون مانع زدایی از صنعت به تصویب مجلس شورای اسلامی رسید، گفت: به تازگی آیین نامه ماده ۴ آن به تصویب هیئت وزیران رسید و بر این اساس، صنایع باید ۱۰ هزار مگاوات نیروگاه خود تأمین احداث کنند.

به گفته وی پیش بینی شده تعرفه سوخت متناسب برای نیروگاه‌های مختص به صنایع ایجاد شود و به این ترتیب صنایع می‌توانند علاوه بر اینکه نیاز خود را برطرف کنند نیاز دیگر صنایع به برق را نیز تأمین کنند. از این صنایع هزینه ترانزیت برق دریافت نمی‌شود، اما از باقی صنایع دریافت خواهد شد. تعرفه برق صنایع نیز مانند گذشته بوده و تغییر نکرده است

انتهای پیام

",economy,
759,"





وزیر جهادکشاورزی گفت: مجوزی برای افزایش قیمت نان تاکنون داده نشده و هیچ برنامه ای فعلا برای افزایش قیمت آرد و نان وجود ندارد.
                                


به گزارش ایسنا، محمد علی نیکبخت با بیان اینکه وزارت جهادکشاورزی وظیفه تولید و انبارداری آرد را برعهده دارد، گفت: نظارت بر قیمت آرد و نان برعهده شورای آرد و نان هر استان و شهرستان است.

وی افزود: تاکنون از جانب هیچ مرجعی مجوز برای افزایش قیمت آرد و نان داده نشده است و اگر در سطح بازار افزایش قیمتی مشاهده می شود باید توسط دستگاه های مربوطه به آن رسیدگی شود.

وزیر جهادکشاورزی که در یک برنامه تلویزیونی صحبت می کرد، تصریح کرد: هیچ برنامه ای فعلا برای افزایش قیمت آرد و نان وجود ندارد.

انتهای پیام

",economy,
760,"





وزیر راه‌ و شهرسازی با بیان اینکه هرماه تعدادی هواپیما خریداری می‌شود، گفت: تعداد قابل توجهی هواپیما تا پایان دولت سیزدهم به ناوگان حمل‌ونقل هوایی اضافه می‌شود.
                                


به گزارش ایسنا،  مهرداد بذرپاش امروز در حاشیه مراسم افتتاح ترمینال جدید فرودگاه بین‌المللی کیش، ساخت این پایانه با چنین ابعادی را یکی از ضرورت‌های منطقه دانست و گفت: ارزش روز این پروژه حدود ۵۰۰۰ میلیارد تومان بوده و به عنوان یکی از نمادهای توسعه منطقه محسوب می‌شود.

وی با بیان اینکه مناطق آزاد یکی از فرصت‌های اصلی سرمایه‌گذاری است، افزود: در راستای سیاست توسعه زیرساخت‌های فرودگاهی برای تکمیل این خدمات باید ترمینال بار نیز احداث شود و تعداد پروازها برای دسترسی راحت‌تر در جزیره کیش افزایش یابد.

وزیر راه و شهرسازی ادامه داد: با توجه به اینکه جزیره کیش قرار است نقش سرمایه‌گذاری را در کشور ایفا کند، باید زیرساخت‌ها را برای جذب سرمایه‌گذاری داخلی و خارجی از طریق این جزیره فراهم کنیم.

بذرپاش در ادامه به توسعه زیرساخت‌ها در بخش حمل‌ونقل دریایی جزیره کیش اشاره کرد و گفت: با توجه به وجود بنادر مهم و راهبردی در استان هرمزگان و جابه‌جایی حجم بالای کالاها از این بنادر، توسعه زیرساخت‌های بندری استان هرمزگان در دستور کار قرار دارد.

وی تاکید کرد: همچنین اتصال به شمال کشور از طریق خطوط ریلی که زنجیره‌های شمال به جنوب را تکمیل می‌کند نیز تقاضای مردم و سایر کشورهای منطقه است و در اولویت برنامه‌ها قرار دارد.  این‌روزها محور همه اجلاس‌های بین‌المللی مسیرهای ترانزیتی است و ایران با وجود فرصت‌های ترانزیتی ویژه، در مرکز توجه قرار دارد.

تعداد قابل توجهی هواپیما تا پایان دولت سیزدهم به ناوگان حمل‌ونقل هوایی اضافه می‌شود

وزیر راه و شهرسازی همچنین به توسعه ناوگان هوایی اشاره کرد و گفت: با وجود تحریم‌های ناجوانمردانه در صنعت هوایی کشورمان، تاب‌آوری این صنعت روز به روز در حال افزایش است و توسعه ناوگان نیز از روش‌های مختلف در حال پیگیری است.

بذرپاش با بیان اینکه در دولت سیزدهم تقریبا هر ماه تعدادی هواپیما خریداری می‌شود، افزود: تا پایان دولت تعداد قابل توجهی هواپیما به ناوگان حمل‌ونقل هوایی کشور اضافه می‌شود.

وی شرایط تردد و خدمات هوایی در جزیره کیش را مناسب دانست و گفت: با توجه به زیرساخت‌های فراهم‌شده در تلاش برای افزایش تعداد پروازهای روزانه در این جزیره هستیم.

هدفگذاری ایجاد ۲۷ شهرک ساحلی در راستای اجرای سیاست‌های توسعه دریامحور

وزیر راه و شهرسازی درباره سیاست‌های کلی توسعه دریامحور ابلاغ‌شده از سوی مقام معظم رهبری، توضیح داد: بخش زیادی از این سند مربوط به وزارت راه و شهرسازی در اقتصاد دریاست و یکی از طرح‌های وزارت راه و شهرسازی در این حوزه هدفگذاری ۲۷ نقطه در کشور برای احداث شهرک ساحلی در قالب طرح «هم‌پیوندی» استان‌ها با اقتصاد دریا است.

بذرپاش ادامه داد: مصوبات لازم این طرح در شورای برنامه‌ریزی چهار استان خوزستان، هرمزگان، بوشهر و سیستان و بلوچستان اخذ شده و در شورای‌عالی معماری و شهرسازی نیز ظرف ماه‌های آینده به نتیجه می‌رسد.

وی طرح «هم‌پیوندی» استان‌ها با اقتصاد دریا را یکی از طرح‌های بزرگ و راهبردی کشور دانست که زمینه جمعیت پذیری را در کشور افرایش می‌دهد و گفت: این شهرها، شهرهای مولد در همه صنایع از جمله کشاورزی و پتروشیمی است و ساخت مسکن در شهرک‌های ساحلی نیز یکی از برنامه‌های جدی وزارت راه و شهرسازی است که با جمعیت پذیری این شهرک‌ها محقق می‌شود.

به گفته بذرپاش فرصت‌های سرمایه‌گذاری در این شهرک‌های ساحلی ظرف دو ماه آینده طی همایشی معرفی خواهد شد.

توافق با سازمان مناطق آزاد برای ساخت مسکن در این مناطق 

وزیر راه و شهرسازی درباره ساخت مسکن در مناطق آزاد نیز گفت: این موضوع با توجه به زیرساخت مناسب مناطق آزاد از لحاظ زمین و نیازی که وجود دارد، در شورای عالی شهرسازی و معماری به تصویب رسیده است.

بذرپاش تاکید کرد: به زودی طی توافق با شورای عالی مناطق آزاد تجاری-صنعتی و ویژه اقتصادی،  عملیات ساخت واحدهای مسکونی در این مناطق، در قالب نهضت ملی مسکن و با رعایت الگوهای حاکم بر مناطق آزاد آغاز خواهد شد.

انتهای پیام

",economy,
761,"





معاون علمی، فناوری و اقتصاد دانش‌بنیان رئیس‌جمهوری گفت: در کشور شاهد خیزش علمی مبتنی بر اقتصاد دانش‌بنیان هستیم، صنعت آب و برق در کمک به تسریع فرایند خیزش علمی از جایگاه ویژه‌ای برخوردار هستند.
                                


به گزارش ایسنا، روح‌الله دهقانی فیروزآبادی در مراسم افتتاح بیست و سومین نمایشگاه بین‌المللی و نخستین جشنواره فن بازار کشور در حوزه صنعت برق با بیان اینکه به برکت رهنمودهای ارزشمند رهبر معظم انقلاب در دو دهه گذشته یک جریان تولید علم در کشور ایجاد شد که نتیجه آن فعال شدن دانشگاه‌ها و پژوهشگاه‌ها و رونق گرفتن فعالیت شرکت‌های دانش بنیان بود، اظهار کرد: در جریان این خیزش بزرگ میزان سرمایه‌گذاری‌ها در حوزه دانش‌بنیان‌ها افزایش یافت و یک ظرفیت بزرگ ملی و مبتنی بر دانش برای رفع مشکلات کلیدی کشور ایجاد شد.

وی ادامه داد: در این سال‌ها و در نتیجه همین روند رو به رشد بسیاری از کشورهای همسایه و منطقه تلاش کردند تا با تقویت تعاملات خود با ایران از این ظرفیت‌ها استفاده کنند.

معاون علمی، فناوری و اقتصاد دانش بنیان رئیس‌جمهوری با بیان اینکه کشورهایی که تا حدودی با ایران نیز زاویه داشتند، در این سال‌ها تلاش کردند به سمت دوستی مصلحت آمیز روی بیاورند و با ایران ارتباط بگیرند، اظهار کرد: امروزه در واقع زبان اقتدار، زبان فناوری و اقتصاد دانش‌بنیان است که به لطف خداوند، ایران در این حوزه پیشرفت‌های چشمگیری داشته است.

دهقانی فیروزآبادی با اشاره به دیدار اخیر رهبر معظم انقلاب با نخبگان، تصریح کرد: حضرت آقا در دیدار اخیر خود با نخبگان از یک کلیدواژه استفاده کردند و فرمودند که نیاز به یک خیزش علمی داریم و برای تحقق این خیزش به سرمایه‌گذاری جدی نیاز داریم.

وی با بیان اینکه راهبرد تضمینی برای موفقیت این هدف‌گذاری ایجاد پیوند عمیق میان صنعت و دانشگاه و شرکت‌های دانش بنیان است، گفت: با این اتفاق می‌توان علاوه بر شناسایی دقیق نیازهای صنعت سازوکاری را طراحی کرد تا نخبگان و شرکت‌های دانش‌بنیان به صورت دقیق در مسیری که نیاز است، فعالیت کنند.

معاون علمی، فناوری و اقتصاد دانش‌بنیان رئیس جمهوری به جایگاه ویژه صنعت آب و برق در تسریع فرایند خیزش علمی کشور اشاره کرد و گفت: در این بین صنعت آب و برق با توجه به جایگاه ویژه‌ای که در رشد و توسعه ملی دارد، یکی از مخاطبان جدی این راهبرد است که می‌توانیم با ایجاد این پیوند شاهد خیزش علمی جدی در این دو صنعت باشیم.

دهقانی فیروزآبادی با تاکید بر اینکه در واقع صنعت آب و برق کشور صنایع ارزش‌آفرین هستند که در سایه ارتباط خوب با شرکت‌های دانش بنیان توانسته‌اند نقش مؤثری در مسیر پیشرفت کشور داشته باشند، گفت: صنعت برق و جشنواره فن‌بازار یکی از موفق‌ترین نمایشگاه‌های کشور است که تلاش کرده تا در قالب جشنواره ویژه فن بازار نیازهای واقعی صنعت برق را شناسایی کند و برای آن راهکار ارائه کند.

معاون علمی رئیس‌جمهوری اظهار کرد: در این بین جشنواره فن‌بازار صنعت برق کشور هم اینک‌ در حال برگزاری است، در آن ایده‌های فناورانه این صنعت به نمایش درآمده و می‌تواند نقش مؤثری در تسریع این فرایند داشته باشد. انتهای پیام

",economy,
762,"





وزیر نیرو ضمن ابراز امیدواری بر آغاز تبادل برق ایران، روسیه و آذربایجان به صورت مشترک ظرف ۶ ماه آینده گفت: این طرح بسیار اقتصادی است، چراکه پیک مصرف ایران و روسیه با یکدیگر کاملا متفاوت است.
                                


به گزارش ایسنا، علی اکبر محرابیان در حاشیه بازدید از جشنواره و فن بازار تخصصی صنعت برق ایران در جمع خبرنگاران با بیان اینکه صنعت برق کشور در کنار برنامه‌ریزی در زمینه مبادله برق با کشورهای همسایه و در خصوص صدور خدمات فنی و مهندسی و کالاهای این حوزه برنامه‌های ویژه‌ای را پیش بینی کرده، تاکید کرد: برگزاری این نمایشگاه با حضور میهمانان خارجی، حاکی از آن است که توجه به بازارهای جهانی و  به ویژه بازارهای منطقه از اهمیت بسزایی برخوردار است؛ کشور در موضوع مبادله برق تقریبا با تمام کشورهایی که مرز خشکی دارد تبادل برق را صورت می‌دهد.

به گفته وزیر نیرو هم اکنون در مراحل مطالعاتی به منظور پیشبرد پروژه مشترک با کشور قطر در این زمینه هستیم و امید است این پروژه در آینده نزدیک به مرحله اجرایی برسد.

محرابیان درباره برقراری شبکه برق ایران و روسیه و نیز اثرات مثبت این امر، توضیح داد: اقدامات مطالعاتی اتصال شبکه برق ایران به کشور روسیه از طریق سه مسیر اعم از گرجستان، آذربایجان و ترکمنستان انجام شده است. مسیری که از نظر اجرایی بسیار آسان‌تر به نظر می‌رسد و نیاز به توسعه شبکه ندارد، مسیر آذربایجان است. خوشبختانه در این زمینه توافق بسیار خوبی با کشور جمهوری آذربایجان و روسیه صورت گرفته و این توافق منجر به این شد که بتوانیم از مسیر آذربایجان هر چه سریع‌تر شبکه های برق را متصل کنیم.

وزیر نیرو در ادامه ابراز امیدواری که حداکثر ظرف ۶ ماه آینده تبادل برق ایران، روسیه و آذربایجان به صورت مشترک آغاز شود. این طرح بسیار اقتصادی است چرا که پیک مصرف ایران و روسیه با یکدیگر کاملا متفاوت است. به عبارت دیگر زمان‌هایی که کشور روسیه بیشترین مصرف را دارد ایران کمترین مصرف را دارد و بالعکس.

وی با بیان اینکه برای نخستین بار در تاریخ  صنعت برق کشور مصرف برق صنعت از مصرف برق خانگی پیشی گرفت و امید است این روند ادامه یابد، اظهار کرد: در حوزه صنعت در تلاش هستیم در بخش صنایع مصرف برق را در ساعت پیک و غیرپیک مدیریت کنیم به نحوی که برق صنایع در ساعات غیرپیک بدون محدودیت تامین شود.

محرابیان با بیان اینکه این شیوه در تمامی کشورهای صنعتی به ویژه در فصل تابستان اعمال می‌شود، گفت تولید سیمان ۱۱ درصد رشد داشته و رشد چشمگیر موجودی انبار در کارخانجات فولاد و صنایع انرژی را شاهد هستیم.   یکی از مهمترین برنامه‌های نیروگاه‌های حرارتی و برق آبی این است که این واحدهای نیروگاهی در طول سال تعمیر شوند تا در فصل تابستان به بالاترین ظرفیت تولید داشته باشند.

به گفته وی، در تابستان سال جاری، در صنعت برق بالاترین ظرفیت برق آبی را به کار گرفتیم به طوری که تمام واحدهای برق آبی کشور در اقصی نقاط آماده تولید بوده است.

وی با بیان اینکه با همکاری دولت و مجلس قانون بسیار خوبی به تصویب رسید بنام قانون مانع زدایی از صنعت برق که مواد بسیار خوبی از جمله ماده سه و چهار را دارد؛ گفت: اما اجرای ماده ۱۰ این قانون در طول زمان با افزایش راندمان نیروگاه‌های کشور همراه می‌شود به عبارت دیگر یارانه سوخت را به انتهای زنجیره منتقل می‌کند و موجب می شود نیروگاه‌هایی که راندمان بالاتری دارند بتوانند دریافتی‌های بیشتری داشته باشند.

وزیر نیرو افزود: آیین نامه این امر تدوین شده و در هیئت دولت در حال تصویب است اما در سال جاری بر اساس حکم قانون بودجه با اصلاح نرخی که در سوخت نیروگاهی انجام شد این امر آغاز شده به طوری که نرخ سوخت نیروگاهی در سال گذشته ۲۵ تومان بود، در سال جاری به ۷۵ تومان رسیده است. این نرخ در نیروگاه‌ها توزیع می‌شود و سهم نیروگاه هایی که راندمان بیشتری دارند از این عدد بیشتر خواهد بود و بالعکس. انتهای پیام



",economy,
763,"





سخنگوی کمیسیون اصل نود مجلس از بازدید تعدادی از اعضای این کمیسیون از آخرین وضعیت، آنالیز، طراحی و کدنویسی سامانه گمرکات کشور خبر داد و گفت قرار شد که برنامه ریزی استقرار این سامانه در گمرکات سراسر کشور ظرف یک هفته به کمیسیون اصل نود ارائه شود.
                                


به گزارش ایسنا، علی خضریان در توضیح بازدید اعضای کمیته مبارزه با قاچاق کالا و ارز کمیسیون اصل نود از آخرین وضعیت، آنالیز، طراحی و کدنویسی سامانه گمرکات کشور گفت: پیرو تفاهم نامه وزارتخانه‌های اقتصاد و دفاع سامانه گمرکات کشور در انستیتو ایزایران در حال طراحی است؛ اعضای کمیسیون ضمن بازدید از بخش‌های مختلف این مجموعه در حوزه صنایع الکترونیکی، اپتیکی و نرم افزار، در جریان آخرین وضعیت سامانه گمرکات قرار گرفتند.

وی توضیح داد: در این بازدید چهار ساعته رئیس کل گمرک ایران، روند طراحی و پیاده سازی طرح تحول دیجیتال گمرک در رویه‌های مختلف را برای اعضای کمیسیون اصل نود مجلس شورای اسلامی تشریح کرد؛ روند طراحی و پیاده سازی طرح تحول دیجیتال گمرک ایران از چندی پیش توسط شرکت ایزایران به عنوان مجری پروژه شروع شده و بر اساس گزارش مسئولین شرکت ایزایران و گمرک تاکنون ۷۳ درصد پیشرفت داشته است.

خضریان اضافه کرد: در این بازدید مقرر شد برنامه ریزی استقرار این سامانه در گمرکات سراسر کشور ظرف یک هفته به کمیسیون اصل نود ارائه شود.

انتهای پیام

",economy,
764,"





معاون اشتغال وزیر تعاون، کار و رفاه اجتماعی از کاهش ۱.۲ درصدی نرخ بیکاری فارغ التحصیلان و کاهش ۱.۸ درصدی نرخ بیکاری زنان در تابستان امسال خبر داد و با اشاره به ظهور نشانه‌های رونق بازار کار، خالص اشتغال ایجادشده در سال جاری را ۹۰۷ هزار شغل عنوان کرد.
                                


به گزارش ایسنا، محمود کریمی بیرانوند درباره جزئیات کاهشی شدن نرخ بیکاری در تابستان امسال اظهار کرد: مطابق با آخرین آماری که مرکز آمار ایران از تابستان سال ۱۴۰۲ یک ماه قبل اعلام کرد، نرخ بیکاری اکنون به کانال ۷ درصد رسیده و مقایسه تابستان امسال با تابستان ۱۴۰۱ نشان می‌دهد که نرخ بیکاری کشور به عدد ۷.۹ درصد رسیده که عدد قابل ملاحظه‌ای است و نشان از تداوم کاهش نرخ بیکاری در فصول گذشته دارد.

وی با اشاره به کاهش یک درصدی نرخ بیکاری در بهار ۱۴۰۲ در مقایسه با بهار ۱۴۰۱ گفت: بر این اساس نرخ بیکاری از ۹.۲ درصد به ۸.۲ درصد رسیده است اما آمارهای امیدوارکننده دیگری هم در گزارش مرکز آمار ایران وجود داشت به نحوی که خالص اشتغال ایجاد شده در این گزارش ۹۰۷ هزار شغل بود که نشان می‌دهد اشتغال ایجاد شده باید بیش از یک میلیون شغل باشد که خالص آن به ۹۰۷ هزار شغل برسد.

معاون اشتغال وزیر کار در گفت‌وگویی ادامه داد: موضوع دیگر این بود که همزمان با کاهش نرخ بیکاری، افزایش نرخ مشارکت اقتصادی را هم شاهد بودیم و نرخ مشارکت هم در تابستان افزایش داشت.

کریمی بیرانوند در عین از کاهش ۱.۲ درصدی نرخ بیکاری فارغ التحصیلان و کاهش ۱.۸ درصدی نرخ بیکاری زنان در آمار تابستان ۱۴۰۲ خبر داد و اشتغال ناقص را ۱.۳ درصد عنوان کرد.

به گفته وی با توجه به آنکه در فصل بهار امسال نیز کاهش آمارها را شاهد بودیم این امر از رونق شاخص‌های بازار کار حکایت دارد.

معاون توسعه کارآفرینی و اشتغال وزارت کار در پایان گفت: سال قبل برای اولین بار نرخ بیکاری کل کشور ۹ درصد بود که اگر بتوانیم امسال به زیر ۹ درصد برسانیم، در نوع خود یک موفقیت چشمگیر به شمار می‌رود.

انتهای پیام

",economy,
765,"





سفیر ایران در روسیه با «کوزمین» مدیر شرکت کاسپین سرویس مجری روسی طرح ساخت راه آهن رشت - آستارا دیدار و رایزنی کرد.
                                


به گزارش ایسنا، «کاظم جلالی»، سفیر ایران در روسیه در ملاقات روز دوشنبه مورخ ۲۲ آبان ماه با «کوزمین»، مدیر شرکت کاسپین سرویس مجری روسی طرح ساخت راه آهن رشت - آستارا، ضمن بررسی آخرین وضعیت مشارکت روسیه در ساخت راه آهن مذکور در چارچوب راهگذر بین‌المللی شمال-جنوب، بر تسریع آغاز عملیات اجرایی آن تاکید کردند.





انتهای پیام‌

",economy,
766,"





معاون امور تولیدات دامی وزارت جهاد کشاورزی گفت: موضوع کاهش جوجه‌ریزی صحت ندارد و جوجه‌ریزی به اندازه کافی انجام شده و مشکلی بابت تامین مرغ نداریم.
                                


به گزارش ایسنا، محمدابراهیم حسن‌نژاد در هشتمین نمایشگاه خوراک دام و طیور و آبزیان با اشاره به اهمیت تغذیه در صنعت دام و طیور گفت: تغذیه در دام و دامپروری موضوع مهمی است که حتی بنا به نظر دانشمندان بر ژنتیک نیز اثر می‌گذارد.

وی ادامه داد: امروزه پرداختن به تولید محصولات کشاورزی خصوصا خوراک دام به جهت اینکه در منطقه خشک و نیمه خشک هستیم از اهمیت به خصوصی برخوردار است. 

معاون امور تولیدات دامی وزارت جهاد کشاورزی در بخش دیگری از صحبت‌هایش به وضعیت تولید مرغ در کشور اشاره کرد و گفت: اگر بخواهیم به اندازه نیاز کشور مرغ تولید کنیم، باید ۱۳۰ میلیون قطعه جوجه‌ریزی داشته باشیم چون روند استفاده از گوشت سفید به شدت رو به رشد است و مردم تمایل بیشتری به استفاده از مرغ و تخم مرغ دارند.

وی اضافه کرد: برای تولید ۱۳۰ میلیون جوجه باید مراکز مرغ مادری را تقویت کنیم و به اندازه کافی مرغ مادر داشته باشیم تا بتوانیم مرغ گوشتی تولید کنیم. متاسفانه در این بخش نواقصی وجود دارد و در بخش مرغ اجداد نیز شرایط  به همین صورت است، اما این نواقص برطرف شده و میانگین ۱۳۰ میلیون قطعه جوجه‌ریزی انجام شده است.

حسن نژاد تصریح کرد: موضوع کاهش جوجه‌ریزی که برای برخی نمایندگان پیامک شده بود صحت ندارد. جوجه‌ریزی به اندازه کافی انجام شده و مشکلی از بابت تامین مرغ نداریم.

انتهای پیام

",economy,
767,"





اتاق اصناف ایران در اطلاعیه‌ای به واحدهای صنفی، اتحادیه‌ها و اتاق‌های اصناف سراسر کشور اعلام کرد ابلاغ تا وصول «حق عضویت سالیانه واحدهای صنفی» سامانه‌محور شد.
                                


به گزارش ایسنا، بر اساس این اطلاعیه، هیأت رئیسه اتاق اصناف ایران با استناد به مواد ۲۸ و ۳۱ قانون نظام صنفی و با برگزاری جلسات و رایزنی‌ با وزارت صمت، توانست یکی از مطالبات  اتحادیه‌های صنفی در راستای شفاف‌سازی بدهی‌های مالی واحدهای صنفی را به سرانجام رساند و گامی در جهت گذر از شیوه‌های سنتی با هزینه‌های بالا، به سمت مدرنیته و نوگرایی خدمات تشکل‌های صنفی بردارد.

بنابراین با همکاری دبیرخانه هیات عالی نظارت از این پس، فرایند ابلاغ تا وصول حق عضویت سالیانه واحدهای صنفی سامانه محور خواهد بود و سرویس مذکور در سامانه نوین اصناف، وارد فاز اجرایی شده است.

همچنین «عدم بدهی حق عضویت سالیانه واحدهای صنفی» از پارامترهای مورد توجه در استعلامات و اعتبارسنجی سایر دستگاه‌ها خواهد بود.

مطابق با ابلاغیه اتاق اصناف ایران - مبتنی بر مصوبات کمیسیون نظارت- اتحادیه‌ها لازم است به ثبت حق عضویت سالیانه رسته‌های تحت پوشش (از سال ۱۳۹۰ به بعد) اقدام کنند.

لازم به ذکر است، کمیسیون‌های نظارت نیز اقدام به مشاهده، تطبیق مبالغ با مصوبات و تایید/ ویرایش حق عضویت سالیانه خواهند کرد.

پس از تایید حق عضویت، کاربر اتحادیه لازم است بدهی سنواتی که فرد صنفی پرداخت نکرده است را با انتخاب گزینه “سال‌ها” ثبت کند. پس از آن، تمامی فرایندهای ابلاغ و وصول به صورت سیستمی انجام خواهد شد.

انتهای پیام

",economy,
768,"





در راستای افزایش سهم ارزش‌ افزوده محصولات دانش‌بنیان از تولید ناخالص داخلی کشور، تأمین نیازهای مالی زیست‌بوم نوآوری و فراهم کردن زمینه‎‌های توسعه فناوری‌های نوظهور نظیر اینترنت اشیا، هوش مصنوعی و افزایش عمق بومی‌سازی فناوری‌های کلیدی به‌ویژه الکترونیک و میکروالکترونیک، تفاهم‌نامه همکاری سه‌جانبه‌ای میان صندوق نوآوری و شکوفایی، معاونت علمی، فناوری و اقتصاد دانش‌بنیان ریاست جمهوری و شرکت خدمات ارتباطی ایرانسل منعقد شد.
                                


به گزارش ایسنا، این تفاهم‌نامه همکاری سه‌جانبه صبح امروز سه‌شنبه، ۲۳ آبان ۱۴۰۲ با حضور دکتر روح‌الله دهقانی فیروزآبادی معاون علمی، فناوری و اقتصاد دانش‌بنیان رئیس‌جمهوری، دکتر محمدصادق خیاطیان رئیس صندوق نوآوری و شکوفایی ریاست جمهوری و دکتر بیژن عباسی‌آرند مدیرعامل شرکت خدمات ارتباطی ایرانسل منعقد شد.

تفاهم‌نامه همکاری سه‌جانبه صندوق نوآوری، معاونت علمی و ایرانسل به منظور پاسخگویی اثربخش به نیازهای فناورانه در زیست‌بوم فناوری اطلاعات و ارتباطات، افزایش عمق بومی‌سازی در توسعه و تولید زیرساخت‌های حیاتی و گلوگاهی هسته شبکه، غلبه بر محدودیت‌های تحریمی، امنیت و صیانت از داده‌ها و اطلاعات، ایجاد زمینه‌های استقلال و اقتدار در توسعه شبکه ملی اطلاعات، توسعه فناوری‌های نوظهور نظیر اینترنت اشیاء، هوش مصنوعی و توسعه زیرساخت‌های هوشمندسازی برای نیل به سوی تحول دیجیتال و صنعت نسل چهارم و همچنین رونق کسب‌وکارهای مرتبط در سطح ملی منعقد شده است.

یکی از موضوعات این تفاهم‌نامه تسهیل و حمایت از ایجاد، توسعه زیست‌بوم نوآوری و افزایش عمق بومی‌سازی فناوری‌های کلیدی صنعت به‌ویژه الکترونیک و میکروالکترونیک در زیرساخت‌های حوزه‌های ارتباطات و فناوری اطلاعات است.

تجاری‌سازی، ایجاد یا توسعه بازار برای شرکت‌های دانش‌بنیان فعال در حوزه‌های مذکور با اولویت نیاز اعلامی یا موضوع مشارکت در طراحی و تولید یا سرمایه‌گذاری ایرانسل از دیگر مواردی بود که طرفین درباره آن به تفاهم رسیدند.

همچنین بر اساس این تفاهم‌نامه، مقرر شد شرکت ایرانسل از ظرفیت موجود در اعتبار مالیاتی قانون جهش تولید دانش‌بنیان در جهت حمایت از تحقیق و توسعه و ساخت نمونه محصول در کلان‌پروژه‌ها و حمایت از تکمیل زنجیره ارزش، توسعه محصولات جدید و افزایش مقیاس و تولید انبوه محصولات دانش‌بنیان استفاده کند.

به نقل از روابط عمومی صندوق نوآوری و شکوفایی، ایجاد ظرفیت صادرات محصولات و دارایی‌های فکری تولید شده و توسعه اشتغال دانش‌بنیان و استفاده از ظرفیت نخبگان در توسعه صنعت مخابرات و ارتباطات کشور در چارچوب حمایت‌ها و ضوابط بنیاد ملی نخبگان نیز از دیگر موارد منعقد در این تفاهم‌نامه است.

انتهای پیام

",economy,
769,"





طبق اعلام کمیسیون صنعت اتاق ایران، اعزام هیأت‌های تجاری هدفمند و کارشناسی‌شده به روسیه در حال برنامه‌ریزی است و بازاریابی در روسیه و عراق در اولویت‌های این کمیسیون قرار دارد.
                                


به گزارش ایسنا، علیرضا کلاهی صمدی -رئیس کمیسیون صنعت اتاق ایران- ساعاتی قبل در نشست کمیسیون صنعت با موضوع تعیین برنامه‌ها و اولویت‌های این کمیسیون، گفته است که کمیسیون در حال تهیه فهرستی از رشته فعالیت‌های صنعتی که امکان حضور در بازار روسیه را دارند به همراه شرکت‌های پیش‌رو در این رشته فعالیت‌هاست. هدف این است که هیأت‌هایی را به آنجا اعزام کنیم که از قبل به طرف‌های خود در روسیه معرفی شده باشند و برنامه آن‌ها مشخص باشد. به علاوه اصرار داریم به صورت گزینشی فقط شرکت‌های موفق و قدرتمند در این اعزام‌ها حضور داشته باشند، چرا که برندهای ضعیف کل تجارت ایران را نامعتبر خواهند کرد.

به گفته وی، بضاعت کمیسیون محدود است و ما فعلاً قصد داریم، مسائل مربوط به دو بازار مهم یعنی عراق و روسیه را به صورت جدی و کارشناسی دنبال کنیم. بر این اساس مطالعات بازارسنجی برای رشته‌های هدف در روسیه آغاز شده است. در مورد بازار عراق که بازار بسیار مهمی محسوب می‌شود، چالش اصلی اختلاف نرخ ارز است که مطلع شدیم این موضوع به رئیس‌جمهور منتقل شده و این قول مساعد را داده‌اند که موضوع اختلاف نرخ ارز که در واقع اعمال جریمه ۲۳ درصدی برای تجار ایرانی است، حل شود.

همچنین رئیس کمیسیون صنعت اتاق ایران با بیان اینکه موضوع کاهش رقابت‌های مخرب در بورس کالا و همچنین حل مسئله پیمان‌سپاری ارزی از طریق وزارت صمت و معاون رئیس‌جمهور در دست پیگیری است، گفته که همچنین تخصیص یارانه و مشوق‌های اقتصادی به خروجی تولیدکنندگان و صادرکنندگان به‌جای ورودی آن‌ها نیز یکی دیگر از برنامه‌های مهم کمیسیون است.

گفتنی است بعد از آغاز جنگ اوکراین و تحریم‌های بین‌المللی علیه روسیه، صادرکنندگان به دنبال افزایش صادرات در بازار روسیه و افزایش سهم کالاهای ایرانی در بازار این کشور هستند.

آمارها نیز نشان می‌دهد روند تجارت ایران و روسیه در سال‌های اخیر افزایشی بود و ارزش کل تجارت ایران و روسیه در سال ۱۴۰۱ به بالاترین حد خود طی پنج سال منتهی به این سال رسیده، اما همچنان سهم ایران در برآورده کردن نیازهای اصلی وارداتی این کشور ناچیز است و تنها توانسته در میان ۱۰ فصل عمده وارداتی روسیه در فصل ۸ (میوه‌های خوراکی؛ پوست مرکبات یا پوست خربزه و همانند) حدود پنج درصد از سهم بازار این کشور را از آن خود کند.

همچنین طی شش ماهه نخست سال ۱۴۰۲ نیز ارزش کل تجارت ایران و روسیه حدود ۱.۴ میلیارد دلار (۴۴۰ میلیون دلار صادرات و ۹۲۵ میلیون دلار واردات) بوده که رشد ۱۱.۵ درصدی نسبت به مدت مشابه سال قبل داشته است.

عمده کالاهای صادراتی ایران در سال ۱۴۰۱ به روسیه نیز شامل «سایر اجزاء و قطعات توربوجت‌ها»، «سایر انواع میگو» و «کیوی تازه» بوده است. در اصل در سال گذشته میزان صادرات این سه محصول به روسیه به ترتیب ۶۸.۵، ۵۷.۸ و ۵۲.۹ میلیون دلار بوده و همچنین به ترتیب ۹۸.۶، ۴۳.۵ و ۴۵.۱ درصد از کل صادرات سه محصول یاد شده از ایران به روسیه انجام شده است.

انتهای پیام

",economy,
770,"





رئیس اتحادیه کارخانجات خوراک دام، طیور و آبزیان گفت: ظرفیت تولید کارخانه‌های خوراک دام و طیور در کشور ۳۰ میلیون تن است اما در حال حاضر ۱۵ میلیون تن خوراک تولید می‌شود که این یعنی از حدود ۵۰ درصد ظرفیت کارخانه‌های تولیدی استفاده می‌شود.
                                


به گزارش ایسنا، رضا افتخارالدین در مراسم افتتاحیه هشتمین نمایشگاه تخصصی خوراک دام و طیور و آبزیان با بیان این‌که بیش از ۸۰۰ کارخانه خوراک دام و طیور در کشور داریم، گفت: ظرفیت تولید این کارخانه‌ها ۳۰ میلیون تن است اما در حال حاضر ۱۵ میلیون تن خوراک تولید می‌شود که این یعنی از حدود ۵۰ درصد ظرفیت کارخانه‌ها تولیدی استفاده می‌کنیم.

وی ادامه داد: صنعت تولید خوراک دام و طیور انحصار ندارد و هرکس از هر کارخانه‌ای که بخواهد می‌تواند خرید خود را انجام دهد.

رئیس اتحادیه کارخانجات خوراک دام، طیور و آبزیان در بخش دیگری از صحبت‌هایش به قیمت‌گذاری دستوری در این صنعت اشاره کرد و گفت: صنعت خوراک دام به خصوص خوراک طیور دستوری و نظارتی شده است. همچنین در تصمیم‌گیری‌ها تاخیر داریم که این تاخیر در نهایت به ضرر و زیان مصرف کنندگان منجر خواهد شد.

وی اضافه کرد: قرار نیست با تعیین قیمت دستوری به تولیدکنندگان ضرر بزنیم؛ تصور بر این است که می‌توان با قیمت‌گذاری دستوری تورم را کنترل کرد اما اگر از بزرگترین اقتصاددانان هم بپرسید که منشأ تورم چیست و چگونه می‌توان آن را کنترل کرد و آیا با قیمت‌گذاری دستوری می‌توان آن را کنترل کرد، جواب آنها منفی خواهد بود.

رئیس اتحادیه کارخانجات خوراک دام، طیور و آبزیان با بیان اینکه مبتلا به سامانه‌ها شده‌ایم، گفت: وجود سامانه‌ها بسیار خوب است و همه دنیا نیز به این سمت رفته‌اند اما با تعدد آن مواجهیم و گاهی اطلاعات نادرست و ناقص در آنها وجود دارد که  باعث تصمیمات نادرست در بالاترین سطح می‌شود.

وی در پایان به اهمیت رتبه‌بندی کارخانه‌های تولیدکننده خوراک دام و طیور در تولید داخل و صادرات و همچنین استفاده از ظرفیت‌های بخش خصوصی نیز اشاره کرد.

انتهای پیام

",economy,
771,"





مدیرعامل اتحادیه مرغداران گوشتی کشور با تاکید بر اینکه مجلس، دولت و تشکل‌ها باید کمک کنند تا ادبیات قیمت مصوب از ادبیات بخش اقتصادی کشور حذف شود، گفت: هیچ جای دنیا تعیین قیمت مصوب جوابگو نیست، زیرا بازار دستورپذیر نیست و آنچه به‌ عنوان قیمت مصوب تعیین می‌کنیم، باعث ناامیدی تولیدکنندگان خواهد شد.
                                


به گزارش ایسنا، علی ابراهیمی در مراسم افتتاحیه هشتمین نمایشگاه تخصصی خوراک دام، طیور و آبزیان با بیان این‌که در بخش خوراک دام سیاست‌ها به شکلی است که برخی از کارخانه‌ها نتوانستند از تمام ظرفیت‌های خود استفاده کنند، گفت: وقتی ماده اولیه در قالب سهمیه و قیمت‌گذاری دستوری قرار می‌گیرد، دست کارخانجاتی که می‌خواهند مشتری‌ جذب کنند و در این بخش برندسازی شوند، بسته می‌شوند.

وی ادامه داد: باید سیاست‌گذاری‌های صحیح، برنامه‌ریزی‌های دقیق و پشتیبانی موثری در این باره داشته باشیم و در کنار آن دخالت و تصدی گری در این امور حذف شود.

مدیرعامل اتحادیه مرغداران گوشتی کشور اضافه کرد: تشکل‌ها باید در راستای بسترسازی مناسب و امن، فعالیت خود را بیش از پیش کنند و فضا برای رقابت سالم فراهم شود که این مهم با حذف قیمت‌گذاری دستوری و سهمیه‌بندی موثر خواهد شد زیرا فضا را رقابتی‌تر می‌کند.

وی در بخش دیگری از صحبت‌هایش تاکید کرد که کارخانجات خوراک دام نیازمند ماده اولیه مرغوب هستند و نباید از هر مواد اولیه‌ای استفاده کنند.

مدیرعامل اتحادیه مرغداران گوشتی کشور تصریح کرد: باید مجلس شورای اسلامی، دولت، تشکل‌ها کمک کنند تا ادبیات قیمت مصوب از ادبیات بخش اقتصادی کشور حذف شود. در هیچ جای دنیا تعیین قیمت مصوب جوابگو نیست زیرا بازار دستورپذیر نیست و آنچه به عنوان قیمت مصوب تعیین می‌کنیم باعث ناامیدی تولیدکنندگان خواهد شد.

انتهای پیام

",economy,
772,"





وزیر صنعت، معدن و تجارت در پاسخ به اینکه برخی خودروسازان در سامانه یکپارچه هنگام تحویل خودرو به متقاضیان، خودروهای دیگری را تحمیل می‌کنند، گفت: خودروسازان به هیچ عنوان حق این کار را ندارند و باید طبق قانون و قرارداد عمل کنند. آنها تنها به مشتریان توصیه می‌کنند که می‌تواند از سوی آنها قبول یا رد شود.
                                


به گزارش ایسنا، عباس علی‌آبادی- وزیر صنعت، معدن و تجارت- در مراسم افتتاحیه دومین نمایشگاه تحول صنعت خودرو ضمن تاکید بر ضرورت حمایت از تولیدکنندگان داخلی در توسعه خودروهای برقی اظهار کرد: استراتژی اصلی وزارت صمت حمایت منطقی، دقیق و عالمانه از ساخت داخل است؛ البته حمایت از تولید داخل به این معنا نیست که تجارت خارجی و صادرات و واردات را از دستور کار خارج کنیم.

حمایت از تولیدکنندگان داخلی‌ 

وی تصریح کرد: معتقد هستیم که بایستی تولید داخلی را حمایت کنیم، اما این تا زمانی معنا دارد که بتوانیم این تولیدات را صادر هم کنیم. خودروی داخلی باید در تراز جهانی تولید و قابلیت صادرات داشته باشد؛ این آینده‌ای است که برای تولید داخلی متصور هستیم.

وزیر صنعت، معدن و تجارت ضمن تاکید بر اینکه ساخت داخل باید بر اساس مزیت‌های داخل کشور باشد، تصریح کرد: هدف‌گیری ما در درجه اول رفع گلوگاه‌ها، ایجاد اشتغال، حداقل کردن مصرف ارز کشور و اقتصادی کردن پروژه‌هاست؛  اگر برنامه‌ها با هر یک از این موارد معارض باشد، متوقف می‌شود.

علی‌آبادی در حاشیه این نمایشگاه، در رابطه با اقدام خودروسازان مبنی بر الزام متقاضیان به خرید خودروهایی مغایر با خودروهای ثبت‌نامی در سامانه یکپارچه خودرو، گفت: خودروسازان طبق قانون‌،  به هیچ عنوان حق ندارند خریدار را مجبور به خرید محصول غیر از آنچه که ثبت‌نام کرده، بکنند و بایستی حتما طبق قرارداد عمل شود. آنچه که خود خودروسازان نیز اعلام می‌کنند نیز همین است که آن‌ها به مشتریان توصیه می‌کنند خودرویی را جای خودروی انتخابی خود خریداری کنند اما هیچ اجباری در کار نیست و مشتری می‌تواند، نپذیرد. چنانچه خودروسازی مشتری را مجبور به پذیرفتن این پیشنهاد کرده‌اند، موضوع را مطالبه و پیگیری خواهیم کرد.

جایگزینی خودروها در سامانه یکپارچه به‌هیچ عنوان اجباری نیست

وی در پاسخ به سوال خبرنگاران درباره اینکه بعضی از خودروسازان در سامانه یکپارچه هنگام تحویل خودرو به متقاضیان، خودروهای دیگری را تحمیل می کنند، گفت: خودروسازان به هیچ عنوان حق این کار را ندارند و باید طبق قانون و قرارداد عمل کنند. در این باره خودروسازان گفته‌اند که به مشتریان توصیه کرده‌اند که مشتریان می‌توانند توصیه را قبول نکنند.

علی آبادی با بیان اینکه تحول از نوآوری شروع می‌شود، گفت: بایستی قطعات و محصولاتی ساخته شود که استراتژیک بوده و دارای ارزش افزوده برای کشور باشد تا از این طریق بتوان بازارهای بین‌المللی را تسخیر کرد. خودروسازان از ظرفیت شرکت‌های دانش بنیان و دانشگاه استقبال می‌کنند، بنابراین از فناوران می‌خواهیم تا با همکاری و هم‌افزایی صنعت و دانش‌بنیان‌ها، برای تولید محصولات پیش‌رو و با کیفیت اقدام کنند.

 فعلاً شورای رقابت مسئول قیمت‌گذاری خودروهاست

سکاندار وزارت صنعت، معدن و تجارت در حاشیه این نمایشگاه، در پاسخ به سوالی در مورد قیمت‌گذاری خودروها، تصریح کرد: اینکه شورای رقابت از قیمت‌گذاری خودرو کنار خواهد رفت یا خیر، اطلاعی ندارم و بنده مسئول این کار نیستم؛  بنابراین نمی‌توانم در مورد این موضوع قول و وعده‌ای هم بدهم. در حال حاضر تشخیص و قیمت‌گذاری خودرو بر عهده شورای رقابت است؛ البته همانطور که خواست دولت و وزارت صمت نیز هست، در چشم‌انداز قصد داریم رقابت در تولید خودرو به‌گونه‌ای باشد که دیگر نیازی به قیمت‌گذاری توسط شورای رقابت نباشد. 

مقام عالی وزارت صمت با بیان اینکه مردم انتظار بیشتری از خودروسازان دارند و این انتظارات تاکنون به درستی برآورده نشده است، گفت: به خودروسازان به صراحت  اعلام کرده‌ایم که چنانچه به استانداردهای جهانی نرسند، از آن‌ها حمایت نخواهیم کرد؛ چرا که شأن مردم ما کمتر از مردم کشورهای دیگر نیست و استفاده از محصولات با کیفیت حق آن‌هاست. خودروسازان باید به این خواست ملی اهتمام داشته باشند. ضمن اینکه مقام معظم رهبری نیز موضوع را به صورت جدی مطرح کردند؛ بنابراین ما نیز در وزارتخانه موضوع را مطالبه خواهیم کرد.

وزیر صنعت، معدن و تجارت ضمن تاکید بر لزوم توجه خودروسازان به صنعت خودروهای برقی، خاطرنشان کرد: با توجه به اینکه برقی‌سازی ٧٠ سال است که در جهان مورد توجه قرار دارد و همچنین با توجه پیشینه ما در خودروسازی بایستی خیلی زودتر از این‌ها در تولید خودروهای برقی ورود می‌کردیم. امروز شهر تهران از لحاظ آلودگی هوا قابل تحمل نیست و زمستان روزهای آلوده بیشتری خواهیم داشت؛ از این‌رو نگران سلامتی مردم هستیم.

ساخت خودروهای برقی داخلی طی ۶ ماه نخست سال ۱۴۰۳

علی‌آبادی با بیان اینکه یکی از راهکارهای کاهش آلودگی هوا، برقی‌سازی خودروهاست و بر این اساس دولت برای حل این معضل برنامه‌ریزی خواهد کرد. گفت: خودروسازان متوجه شده‌اند که باید به سمت برقی‌سازی حرکت کنند، در این زمینه خودروسازان اصلی کار را آغاز کرده‌ اما هنوز به محصول نهایی دست نیافته‌اند. بر اساس قولی که خودروسازان داده‌اند، طی شش ماه نخست سال آینده ساخت خودروهای برقی محقق شود. وزارت صمت نیز در ساخت خودروهای برقی، از خودروسازان حمایت می‌کند.

وی ضمن تاکید بر اینکه نگرانی در تامین زیرساخت‌های برقی‌سازی وجود ندارد، اظهار کرد: در کشور ما در این زمینه سرمایه‌گذاری هنگفتی انجام شده است؛ ظرفیت ٩٢ هزار مگاواتی نیروگاهی در کشور و در هر نقطه کشور دسترسی به برق وجود دارد؛ بر این اساس شارژ سریع مورد انتظار مردم است. در همه شهرها به ویژه کلان شهرها و مسیرهای جاده‌ای بین راهی مهم نیز ایستگاه شارژ خودروهای برقی را تعبیه خواهیم کرد.

وزیر صمت در بخشی دیگر از صحبت‌های خود در رابطه با واردات خودرو، گفت: آنچه که اتفاق افتاد، ناترازی در کیفیت و مطلوبیت بود؛ بنابراین تصمیم گرفته شد به سمتی حرکت کنیم تا نیاز مردم از طریق واردات برطرف شود. البته از خودروسازان داخلی برای اصلاح کمی، کیفیت و تنوع حمایت خواهیم کرد و آن‌ها را تشویق می‌کنیم. خودروسازان باید کیفیت را تضمین کنند و با تنوع تولیدات، خودروهایی در شان و در خور مردم تولید کنیم تا در بازارهای جهانی عرضه شود.

به گزارش ایسنا، نمایشگاه تحول صنعت خودرو با هدف معرفی و ارائه توانمندی شرکت‌های خودروساز و قطعه‌ساز، با حضور فعال یکی از خودروسازان، از امروز (سه‌شنبه ۲۳ آبان ماه) در محل دائمی نمایشگاه بین‌المللی تهران آغاز شد. این نمایشگاه با محوریت تحول در صنعت خودرو و معرفی آخرین دستاوردهای مجموعه این صنعت در جهت هم‌افزایی و توسعه صنعت خودرو و نمایش انواع خودروهای برقی و غیربرقی، وارداتی و داخلی از امروز (سه‌شنبه) به مدت چهار روز (تا جمعه ۲۶ آبان) برگزار می‌شود.

نشست‌های تخصصی با محوریت خودروهای برقی و فرصت‌های نوآوری و فناوری در صنعت خودرو از دیگر برنامه‌های این نمایشگاه است و صنعتگران و فعالان مجموعه صنعت خودرو کشور (خودروسازی و قطعه‌سازی) و سایر بازدیدکنندگان می‌توانند با حضور در این نمایشگاه، از آخرین دستاوردهای صنعت مطلع شوند.

همچنین در حاشیه برگزاری دومین نمایشگاه تحول صنعت خودرو، کارگاه‌های آموزشی در حوزه خودرو برقی، هیبریدی و شبکه برق با حضور مدیران و کارشناسان صنعت خودرو، دانشگاهیان و علاقه‌مندان این حوزه برگزار می‌شود.

گفتنی است که در این نمایشگاه، گروه صنعتی ایران‌خودرو، جدیدترین محصولات سواری خود نظیر  ری‌را (برقی و بنزینی)، تارا V۴ LX ، تارا برقی، دناپلاس توربواتوماتیک آپشنال، شاین مکس (بنزینی و هیبریدی)، هایما ۸S، هایما ۷X و اتوبوس برقی را به نمایش گذاشته است.

همچنین دیگر خوردوساز بزرگ کشور (سایپا) نیز، با محصولات جدید برقی و غیربرقی خود در دومین نمایشگاه تحول صنعت خودرو، حضور یافته و تلاش کرده است با رفع نواقص گذشته و ایجاد شرایط برای رشد و توسعه محصولات خود، رضایت مشتریان را تامین کند؛ از همین‌روی بخشی از دستاوردهای حاصله طی این مدت را در دومین نمایشگاه تحول صنعت خودرو، در معرض دید عموم قرار داده است.

گروه خودروسازی سایپا خودروی برقی آریا (در قالب نمایش تصویری و معرفی تغییرات قوای محرکه و داشبورد)، خودروی هیبرید R۹، SL ۰۳(EV-R) (برند لوکس دیپال زیرمجموعه شرکت چانگان)، E-STAR و EADOO (دو محصول شرکت چانگان)، خودروSINOGOLD  و نمونه تحقیقاتی اطلس برقی را به نمایش گذاشته است. همچنین ضمن نمایش خودروهای سهند، شاهین اتوماتیک، ساینا دوگانه‌سوز، کوییکGX و اطلس، مردم می‌توانند خودروهای وارداتی غیربرقی که شامل DL۵ و انواع چانگان‌های CS۱۵، CS۵۵، و CS۳۵ پلاس است، را از نزدیک ببینند.

انتهای پیام

",economy,
773,"





رئیس صندوق نوآوری و شکوفایی با اشاره به ضرورت همکاری متقابل اکوسیستم نوآوری و صنایع بزرگ در کشور گفت: این مساله در قانون جهش تولید دانش‌بنیان نیز منعکس شده است، چرا که صنایع بزرگ می‌توانند در صورت همکاری و حمایت از شرکت‌های دانش‌بنیان و هزینه در بخش تحقیق و توسعه، از امتیاز اعتبار مالیاتی برخوردار شوند.
                                


به گزارش ایسنا به نقل از روابط عمومی صندوق نوآوری و شکوفایی، آیین امضای تفاهم‌نامه همکاری مشترک میان معاونت علمی، فناوری و اقتصاد دانش‌بنیان ریاست جمهوری، صندوق نوآوری و شکوفایی و شرکت خدمات ارتباطی ایرانسل در راستای تأمین نیازهای مالی زیست‌بوم نوآوری و فراهم کردن زمینه‎‌های توسعه فناوری‌های نوظهور نظیر اینترنت اشیاء، هوش مصنوعی و افزایش عمق بومی‌سازی فناوری‌های کلیدی به‌ویژه الکترونیک و میکروالکترونیک صبح امروز ۲۳ آبان ۱۴۰۲ برگزار شد.

محمدصادق خیاطیان، رئیس صندوق نوآوری و شکوفایی در این مراسم با بیان اینکه در طول یک‌دهه گذشته، یعنی از زمان تصویب قانون حمایت از کسب و کارهای دانش‌بنیان در سال ۱۳۸۹ تا امروز، تلاش بر این بود که فرهنگ نوآوری شکل گیرد و متناسب با آن شرکت‌های دانش‌بنیان تاسیس شوند و بتوانند دستاوردهای خود را ثابت کنند، گفت: البته نباید از این نکته غافل شد که هنوز جا دارد فرهنگ دانش‌بنیان‌شدن اقتصاد را ترویج دهیم که عموم مردم با آن آشنا شوند.

وی افزود: با این همه در دوره جدید و با توجه به رویکردی که معاونت علمی ریاست جمهوری و صندوق نوآوری دنبال می‌کنند، به دنبال آن هستیم تا اکوسیستم نوآوری در کشور به صورت ساختارمند و در تعامل با صنایع و بنگاه‌های بزرگ فعالیت خود را ادامه دهد.

خیاطیان با تاکید بر اینکه اکوسیستم نوآوری کشور برای توسعه باید وارد همکاری‌ با پروژه‌های بزرگ در صنایع شود، خاطرنشان کرد: این مساله در قانون جهش تولید دانش‌بنیان نیز منعکس شده است، چرا که صنایع بزرگ می‌توانند در صورت همکاری و حمایت از شرکت‌های دانش‌بنیان و هزینه در بخش تحقیق و توسعه، از امتیاز اعتبار مالیاتی برخوردار شوند، از همین‌رو قانون جهش دانش‌بنیان بستر مهمی را برای حضور شرکت‌های بزرگ در این زیست‌بوم فراهم کرده است.

رئیس صندوق نوآوری و شکوفایی با اشاره به اینکه شرکت ایرانسل به عنوان یک اپراتور بزرگ هم خودش دانش‌بنیان است و هم حامی دانش‌بنیان‌هاست، ادامه داد: اهمیت فعالیت‌ بخش‌هایی مانند ایرانسل در حوزه اقتصاد دیجیتال از چند جهت حائز اهمیت است. نخست از منظر اقتصادی، زیرا با نگاه زنجیره‌ای، در پایین‌دست این صنعت فعال شده‌ایم و بخش زیادی از ارزش‌افزوده این صنعت در بالادست و حوزه‌هایی نظیر میکروالکترونیک نهفته است؛ بنابراین تا می‌توانیم باید عمق ساخت داخل و بومی‌سازی را افزایش دهیم.

وی افزود: فایده دوم این کار از منظر ایجاد اشتغال است. تعداد زیادی دانشجو و دانش‌آموخته رشته‌های مرتبط با این صنعت داریم و این اقدام می‌تواند از مهاجرت آن‌ها جلوگیری کند. از منظر امنیت ملی نیز همکاری اپراتورها با شرکت‌های دانش‌بنیان بسیار مؤثر خواهد بود، زیرا بخشی از این صنعت با داده‌ها و حریم خصوصی شهروندان و اطلاعات حیاتی ما سروکار دارد.

خیاطیان در پایان یادآور شد: از منظر تاب‌آوری نیز این همکاری اهمیت دارد، زیرا مصداق فناوری پیشرفته است و کشورها و شرکت‌های دارنده این فناوری‌ها، حتی در شرایط غیرتحریمی هم آن‌ها را به راحتی در اختیار کسی نمی‌گذارند. از حیث ارتقاء بهره‌وری در همه صنایع به عنوان یک حوزه زیربنایی، به‌ویژه حالا که انقلاب صنعتی چهارم و بحث هوشمندسازی و دیجیتال‌سازی فرا رسیده نیز این همکاری حائز اهمیت است، چرا که این فناوری‌ها می‌توانند بهره‌وری را در سایر صنایع افزایش دهند.

انتهای پیام

",economy,
774,"





ایسنا/مرکزی معاون مهندسی و ساخت اداره کل راه و شهرسازی استان مرکزی با اشاره به فعال بودن ۳۰ پروژه راهسازی در استان گفت: بالغ بر ۳۷۸۰ میلیارد تومان قرارداد با پیمان کاران منعقد کرده ایم.
                                


اصغر حمزه لویی، ۲۳ آبان در نشست خبری مسئولین اداره کل راه و شهرسازی استان مرکزی با رسانه‌های برخط اظهار کرد: ۲۰۵۶ کیلومتر راه اصلی در استان مرکزی داریم و به دلیل واقع بودن در مرکز کشور، از لحاظ تردد سومین استان‌ پرتردد در کشور هستیم.

وی افزود: ۱۰ کیلومتر از پروژه ۴۰ کیلومتری ازنا به شازند که بسیار حادثه خیز بود سال گذشته مورد بهره برداری قرار گرفت. در محور اراک به بروجرد ۲۳ کیلومتر جاده دو طرفه داشتیم که تصادفات زیادی داشت، به طوری که ۳۲ نفر تلفات در شش ماهه نخست سال قبل اتفاق افتاد ولی با افتتاح این پروژه در شش ماهه گذشته تلفات به ۴ نفر رسید. امیدواریم ۱۰ کیلومتر باقی مانده را نیز تا اواخر آذر بتوانیم به بهره برداری آزمایشی برسانیم و  این محور، جایگزین آزادراه اراک خرم آباد باشد.

معاون مهندسی و ساخت اداره کل راه و شهرسازی استان مرکزی گفت: برای محورهای دلیجان به خمین، خمین به الیگودرز و ازنا به شازند بالغ بر ۲ هزار میلیارد قرارداد بسته شده است. از دلیجان تا خمین ۱۰۸ کیلومتر است که ۷۰ کیلومتر انجام شده و ۳۰ کیلومتر نهایی توسط ۳ پیمانکار در حال انجام کار است.

وی‌ با اشاره به اعتبارات سفر ریاست جمهوری به استان تصریح کرد: تا جایی که امکانش بود توانستیم اعتبار را برای راه‌ها بگیریم و ۲۱۷۵ میلیارد تومان اعتبار سفر برای ساخت راه‌های اصلی و ارتقا راه‌های اصلی به فرعی در نظر گرفته شده است.

حمزه لویی با اشاره به اختصاص ۷۴۴ میلیارد تومان در سال ۱۴۰۱ از اعتبارات سفر ریاست جمهوری افزود: بیشترین مشکل ما مسائل مالی است و در سال ۱۴۰۲ تاکنون تخصیص اعتباری به پروژه‌ها داده نشده، ولی پیمانکاران با قدرت همچنان در حال کار هستند.

وی با اشاره به فعال بودن ۲۵ پروژه احداث ساختمان‌های دولتی گفت: به میزان ۴۷۴۰۰ متر مربع در حال ساختمان سازی هستیم. بزرگترین پروژه عمومی استان، کتابخانه شهر اراک به وسعت ۱۹ هزار متر مربع با پیشرفت فیزیکی ۷۲ درصد است.

حمزه لویی با اشاره به ساخت مجتمع‌های فرهنگی در شهرستان‌های دلیجان، محلات، آشتیان، خنداب، کمیجان و غرق آباد افزود: پروژه محلات تحویل بهره بردار شد و پروژه های کمیجان و آشتیان تا اوایل آذر تحویل داده می‌شود. زمانبر شدن برخی پروژه‌ها به علت کمبود اعتبار است ولی راه و شهرسازی تمام تلاش خود را در بحث قیمت و کیفیت ساختمان‌ها انجام می‌دهد.

انتهای پیام

",economy,
775,"





توافق‌‎نامه همکاری مشترک معاونت علمی، فناوری و اقتصاد دانش‌بنیان ریاست جمهوری و سازمان امور مالیاتی در راستای حمایت از توسعه اقتصاد دانش‌بنیان منعقد شد.
                                


به گزارش ایسنا، این توافق‌نامه در راستای اجرای تدابیر مقام معظم رهبری و مفاد سند تحول دولت مردمی و سیاست‌های دولت سیزدهم و سیاست‌های کلی برنامه هفتم توسعه مبنی بر گسترش اقتصاد دانش‌بنیان، توسعه زیست‌بوم دانش‌بنیان، تقویت هوشمندسازی و تحقق دولت الکترونیک، حمایت از رشد تولید دانش‌بنیان و اصلاح ساختار اداری سازمان‌ها با هدف همکاری در پیشبرد برنامه‌های هوشمندسازی مبتنی بر اقتصاد دانش‌بنیان در راستای اصلاح ساختار و فرآیندهای اداری بین روح الله دهقانی فیروزآبادی، معاون علمی، فناوری و اقتصاد دانش‌بنیان ریاست‌جمهوری و سید محمد هادی سبحانیان، رئیس سازمان امور مالیاتی کشور منعقد شد.

موضوع توافق‌نامه مذکور، همکاری متقابل در تقویت هوشمندسازی نظام مالیاتی و توسعه اقتصاد دانش‌بنیان و حل چالش‌های فرآیندی و ساختاری سازمان با توجه به نیازها و ظرفیت‌های فناورانه موجود در سازمان و نیز توسعه زیست‌بوم دانش‌بنیان تقویت کننده و حامی نظام مالیاتی در محیط‌های علمی و پژوهشی کشور است. همچنین استفاده از ظرفیت‌های دانش‌بنیانی برای تقویت فرآیندها و زیرساخت‌های هوشمندسازی نظام مالیاتی، ارتقاء حمایت‌های سازمان مالیاتی از شرکت‌های دانش‌بنیان و واحدهای فناور و توسعه زیست‌بوم دانش‌بنیان تقویت کننده نظام هوشمند مالیاتی در محیط‌های علمی و پژوهشی کشور از جمله اهداف مشترک این همکاری است.

در ادامه معاونت علمی، فناوری و اقتصاد دانش‌بنیان ریاست‌جمهوری و سازمان امور مالیاتی متعهد شدند که در طول مدت برقراری توافق‌نامه، نحوه تامین مالی طرح‌های مشترک را در کارگروه راهبری توافق‌نامه تعیین کرده و تخصیص دهند.

توسعه فرآیندهای هوشمندسازی نظام مالیاتی و تقویت فناوری‌های مالیاتی، توجه به حل نیازهای اساسی سازمان در مسیر هوشمندسازی، تقویت زیرساخت‌های فناورانه سازمان، تقویت نیروهای انسانی مورد نیاز برای توسعه فناوری و هوشمندسازی سازمان و توسعه زیست‌بوم دانش‌بنیان مرتبط با نظام مالیاتی در محیط های علمی پژوهشی کشور از سیاست‌های اصلی این همکاری مشترک اعلام شد.

همچنین حمایت از تعریف طرح‌های دانش‌بنیان با هدف رفع نیازهای سازمان و توسعه هوشمندسازی نظام مالیاتی، حمایت از تشکیل و راهبری کنسرسیوم‌های دانش‌بنیان و فناور فعال در حوزه‌های مختلف نظام مالیاتی، شناسایی و معرفی شرکت‌های دانش‌بنیان و واحدهای فناور با توجه به نیازهای سازمان، حمایت از توسعه زیست‌بوم نوآوری و فناوری‌های مالیاتی در محیط‌های علمی - پژوهشی کشور، اولویت‌دهی و تسهیلگری در استفاده از ابزارهای قانونی موجود در معاونت به‌ویژه ابزارهای قانون جهش تولید دانش‌بنیان و قانون حمایت از شرکت‌ها و مؤسسات دانش‌بنیان و تجاری‌سازی نوآوری‌ها و اختراعات، برای شرکت‌های دانش‌بنیان‎ فعال در حوزه‌های مختلف نظام مالیاتی و حمایت از شکل‌گیری و رشد کسب‌وکارهای نوپای دانش‌بنیان و فناور جدید جهت فعالیت در حوزه‌های مختلف نظام مالیاتی با مشارکت ارکان زیست‌بوم (شتاب‌دهنده، مرکز رشد، کارخانه نوآوری و...) از جمله تعهدات معاونت علمی، فناوری و اقتصاد دانش‌بنیان در این توافق نامه است.

در اولویت قراردادن و تسهیل‌گری جهت اعطای تسهیلات مالیاتی در قالب اعتبار مالیاتی و معافیت برای شرکت‌های دانش‌بنیان فعال در پروژه‌های سازمان مطابق قوانین موضوعه، کمک به توسعه زیست‌بوم دانش‌بنیان حوزه‌های مختلف نظام مالیاتی در محیط‌های علمی و پژوهشی کشور، معرفی نیازهای فرآیندی و زیرساختی سازمان در توسعه هوشمندسازی نظام مالیاتی به معاونت جهت معرفی به شرکت‌های دانش‌بنیان و تقویت کارگزاران تبادل فناوری برای تهیه درخواست پیشنهادیه‌های فنی (RFP) جهت ارائه به معاونت نیز از جمله تعهداتی است که سازمان امور مالیاتی مشمول شد.

روح الله دهقانی فیروزآبادی با اشاره به دیدار اخیر با مقام معظم رهبری و تاکیدات ایشان مبنی بر شکل‌گیری یک خیزش فناورانه، اظهار کرد: ما امروز نیازمند سرمایه‌گذاری‌های جدید هستیم و اگر یک نقطه روشن در این زمینه وجود داشته باشد، از همین جا شکل خواهد گرفت.

در ادامه سید محمدهادی سبحانیان ضمن بیان خرسندی از توافق‌نامه امضا شده، اظهار کرد: امیدوار هستیم همکاری‌ها تداوم داشته باشد و آثاری مثبتی بر جای بگذارد.

وی با اشاره به تغییر عملکرد اکوسیستم مالیاتی کشور به سمت و سوی هوشمند شدن، تصریح کرد: وجود شرکت‌های دانش‌بنیان می‌تواند نقش مثبتی برای سازمان امور مالیاتی کشور ایفا کند. همچنین ما در حوزه نظام مالیاتی نیازهای بسیار زیادی داریم که حوزه دانش‌بنیان می‌توانند آنها را برطرف کنند. از شرکت‌های دانش بنیان می‌خواهیم دست یاری برسانند و ظرفیت‌ها را شناسایی کنند.

سبحانیان افزود: با توجه به همت جدی که در دو طرف توافق‌نامه وجود دارد، معتقد هستم اکنون شرایط مهیا است که جلسات فشرده برگزار شود و کار عملیاتی آغاز شود.

به نقل از معاونت علمی ریاست جمهوری، رئیس کل سازمان امور مالیاتی در حاشیه امضای توافق‎نامه همکاری مشترک با معاونت علمی تاکید کرد: سازمان مالیاتی آمادگی دارد قانون اعطای اعتبار مالیاتی به شرکت‌های دانش‌بنیان را بدون تنازل اجرا کند.   وی تاکید کرد: به‌منظور اثرگذاری بهتر قانون، طرح‌ها و شرکت‌هایی که مخاطب قانون قرار می‌گیرند، پایش و ارزیابی می‌شوند.

انتهای پیام

",economy,
776,"





ایسنا/هرمزگان یک پژوهشگر و دانشجوی دکتری حمل و نقل با یادآوری اینکه ایران با دارا بودن ۵۸۰۰ کیلومتر نوار ساحلی، کشوری دریایی محسوب می‌شود، عنوان کرد: بهره‌برداری بهینه از این منابع تاکنون به میزان کافی انجام نشده و حدود پنج درصد از ظرفیت سواحل به این فعالیت‌ها اختصاص داده شده و حدود ۹۵ درصد ظرفیت باقیمانده نادیده گرفته شده است.
                                


علی مختارزاده، با بیان اهمیت اقتصاد دریامحور و توسعه سواحل ایران در گفت و گو با خبرنگار ایسنا خاطرنشان کرد: اقتصاد دریامحور برای بهره‌برداری پایدار از منابع و گستره‌های آبی اعم از اقیانوس‌ها، دریاها، دریاچه‌ها و جزایر مورد توجه است. این مفهوم شامل حوزه‌های گوناگونی از حمل و نقل دریایی و گردشگری دریایی تا انرژی‌های تجدیدپذیر و زیست‌هواشناسی دریایی می‌شود.



اقتصاد آبی یا Blue Economy چیست؟

وی با تاکید بر اینکه اقتصاد دریامحور با توجه به جغرافیایی ایران و وجود نوار ساحلی طولانی، یک فرصت استراتژیک برای توسعه اقتصادی و اشتغال در کشور محسوب می شود، تصریح کرد: توسعه دریامحور و اقتصاد دریا یک مسئله مهم و چالشی برای اقتصاد و توسعه کشورها است؛ این مفهوم، به عنوان اقتصاد آبی یا Blue Economy نیز شناخته می‌شود و به بهره‌برداری پایدار از منابع و گستره‌های آبی اعم از اقیانوس‌ها، دریاها، دریاچه‌ها و جزایر برای توسعه اقتصادی، بهبود وضعیت معیشت و ایجاد اشتغال اشاره دارد.

وی با اشاره به اینکه اقتصاد دریامحور، اساسی، توسعه‌ای و کنشگرانه است، تشریح کرد: اقتصاد دریامحور مواردی چون حمل و نقل دریایی، گردشگری دریایی، انرژی‌های تجدیدپذیر، آبزی‌پروری و شیلات، بیوتکنولوژی دریایی، زیست‌هواشناسی و معدنکاری دریایی نیز شامل می‌شود. اساسی است زیرا موارد مختلفی را درگیر می‌کند و از طریق نهادها و سازمان‌های مختلف اجرا می‌شود. توسعه‌ای است چرا که با موضوعات توسعه‌ای و حاکمیتی متنوعی همچون جمعیت‌پذیری، ایجاد زیرساخت‌ها و ارتباطات در ارتباط است و در نهایت، این اقتصاد کنشگر است، زیرا ترغیب به بهره‌برداری از منابع دریایی و ایجاد اشتغال و صنایع مرتبط با آب و دریا را دنبال می‌کند.

مختاری با یادآوری اینکه ایران با دارا بودن ۵۸۰۰ کیلومتر نوار ساحلی، کشوری دریایی محسوب می‌شود، عنوان کرد: بهره‌برداری بهینه از این منابع تاکنون به میزان کافی انجام نشده و بیشترین فعالیت‌ها در مناطق شهری و بندری و نظامی انجام شده و حدود پنج درصد از ظرفیت سواحل به این فعالیت‌ها اختصاص داده شده و حدود ۹۵ درصد ظرفیت باقیمانده نادیده گرفته شده است.



ایران حدود ۱۰ درصد از تولید ناخالص ملی خود از دریا بهره‌برداری می‌کند

این پژوهشگر حوزه حمل و نقل، توجه به اقتصاد دریامحور و توسعه سواحل مکران را به عنوان یک استراتژی اساسی برای توسعه کشور بسیار مهم دانست و ادامه داد: از آنجایی که اقتصاد دریامحور به عنوان یکی از مهمترین موضوعات توسعه کشورها مطرح شده است، این مسئله می‌تواند تاثیر چشمگیری بر تولید ناخالص ملی داشته باشد؛ در حال حاضر، کشورهایی چون ویتنام و چین، بیش از ۵۰ درصد تولید ناخالص ملی خود را از دریا تأمین می‌کنند. ایران در این میان حدود ۱۰ درصد از تولید ناخالص ملی خود از دریا بهره‌برداری می‌کند. این عدد نسبت به پتانسیل‌های موجود در کشور کمتر از توانایی واقعی ایران در این زمینه است.

مناطق ساحلی با حدود ۲۵درصد از مساحت تنها حدود ۱۰درصد از جمعیت کشور را جذب کرده‌اند

به عقیده مختاری، توزیع نامتوازن جمعیت در کشور و عدم توجه به پتانسیل‌ها و منابع مناطق مرزی و ساحلی یک چالش جدی است و مناطق ساحلی که حدود ۲۵درصد از مساحت کشور را تشکیل می‌دهند، تنها حدود ۱۰درصد از جمعیت کشور را جذب کرده‌اند، بنابراین ایجاد شغل‌های مرتبط با اقتصاد دریامحور در این نواحی می‌تواند به بهبود وضعیت اشتغال و اقتصادی مناطق کمک کند.

وی با اشاره به محورهایی که آیت الله خامنه ای در قالب ابلاغ سیاست‌های کلی توسعه دریا محور در این حوزه به روسای قوای سه گانه بیان فرمودند، یادآور شد: موارد و سیاست‌هایی همچون اهمیت دریاها و اقیانوس‌ها به عنوان منابع طبیعی غنی و مواهب الهی برای توسعه علم و فناوری، ایجاد اشتغال، افزایش ثروت، تأمین نیازهای حیاتی و ایجاد اقتدار بر زمین، تمرکز بر موقعیت جغرافیایی ممتاز ایران با داشتن هزاران کیلومتر سواحل و جزایر و تأکید بر ظرفیت‌های آبی و دریایی کشور مورد توجه مقام معظم رهبری قرار گرفته است.



 سیاست‌های کلی توسعه دریا محور

وی ادامه داد: سیاست‌های کلی توسعه دریامحور برای ایران، شامل تقسیم کار ملی و مدیریت چابک دریا برای بهره‌گیری حداکثری از ظرفیت‌های دریا، توسعه فعالیت‌های اقتصادی دریامحور با هدف دوبرابر کردن نرخ رشد اقتصادی نسبت به سایر بخش‌ها، تسهیل سرمایه‌گذاری داخلی و خارجی، تدوین طرح جامع توسعه دریامحور و ممنوعیت از تخریب محیط زیست دریایی توسط دیگر کشورها، تأمین و ارتقاء سرمایه انسانی و مدیریت متعهد و کارآمد از دیگر موارد مورد توجه رهبری است.

این پژوهشگر حوزه حمل و نقل اضافه کرد: توسعه همکاری‌های اقتصادی، تجاری و سرمایه‌گذاری در طرح‌های بزرگ مقیاس و دانش بنیان زیرساختی، تولیدی و خدماتی با کشورهای همسایه و سایر کشورها، افزایش سهم کشور در حمل و نقل دریایی و ترانزیت با ایجاد و تقویت شبکه حمل و نقل ترکیبی، حمایت از سرمایه‌گذاران بومی و محلی در طرح‌های توسعه‌ای و حمایت از فعالان اقتصادی و بنگاه‌های کوچک و متوسط در حوزه‌های مختلف، تاکید بر اهمیت توسعه دریامحور و بهره‌گیری از منابع دریایی در ایران، طراحی و ابلاغ سیاست‌های کلی برای تحقق این هدف‌ها با توجه به ویژگی‌های جغرافیایی و منابع دریایی کشور ایران به منظور بهره‌برداری بهینه از این منابع و توسعه اقتصاد دریایی نشان از اهمیت بسیار بالای این موضوع در نگاه کلان به آینده اقتصادی نظام اسلامی توسط معظم له دارد.



توسعه اقتصاد دریامحور نیازمند همکاری میان نهادها و تصمیمات سیاسی قوی

مختاری در نهایت گفت: توسعه اقتصاد دریامحور نیازمند همکاری میان نهادها و تصمیمات سیاسی قوی است تا از پتانسیل‌های آبی و دریایی کشور بهره‌برداری بهینه انجام شود و تاثیر مثبت آن بر توسعه و اقتصاد کشور تحقق یابد.

انتهای پیام





",economy,
777,"





رئیس هیأت مدیره انجمن صنفی صنعت CNG گفت: هم اکنون روزانه حدود ۲۱ میلیون مترمکعب CNG در کشور مصرف می‌شود، یعنی بالغ بر نیمی از ظرفیت زیرساختی ایجاد شده در این بخش بلااستفاده مانده است و می‌توانیم بدون هزینه و سرمایه‌گذاری مجدد و فقط با فراهم کردن شرایط سیاست‌گذاری، مشکل ناترازی بنزین را به راحتی حل کنیم.
                                


به گزارش ایسنا، محسن جوهری، امروز در جمع خبرنگاران با بیان اینکه ورود سوخت‌های جایگزین در سبد سوخت خودروها یکی از راهکارهای موثر رفع ناترازی بنزین است، اما باید توجه داشت چه نوع سوختی باید وارد چرخه حمل و نقل کشور شود، اظهار کرد: در دهه ۷۰ شمسی، سوخت LPG وارد سبد سوخت خودروها شد اما به دلایل متعددی موجب شد تا این سوخت کنار گذاشته شود؛ از جمله این دلایل به ناایمن بودن این نوع سوخت در چرخه حمل و نقل و نبود ظرفیت کافی برای تأمین پایدار آن بود.

وی با بیان اینکه بازگشت LPG به سبد سوخت خودروها بعد از ۲۰ سال و اندی، بازگشت به یک تجربه شکست خورده است، گفت: در دو دهه اخیر، میلیاردها دلار هزینه ملی صرف تأمین زیرساخت‌های توزیع و مصرف سوخت ایمن و پاک CNG در کشور شده و امروز این ظرفیت را داریم که روزانه ۵۰ میلیون لیتر بنزین با ۵۰ میلیون مترمکعب CNG جایگزین شود که از این ظرفیت استفاده کاملی نمی شود.

 رئیس هیأت مدیره انجمن صنفی صنعت CNG با بیان اینکه ورود LPG به سبد سوخت خودروها آدرس غلط دادن به نقشه راه انرژی کشور است، گفت: در سند تأمین انرژی در بخش حمل‌ونقل کشور تا افق ۱۴۲۰، LPG از سبد سوخت خودروها در کشور حذف و عرضه LPG را صرفاً برای مصارف عمدتاً پخت‌وپز و گرمایش خانوارهایی که به شبکه گاز طبیعی دسترسی ندارند، مورد تأکید قرار گرفته اما مجلس با نادیده گرفتن این سند بالادستی، اصرار بر ورود LPG به سبد سوخت خودروها دارد و امروز عده‌ای بدون توجه به آسیب‌های بسیار این تصمیم غیرکارشناسی، به دنبال گنجاندن این موضوع در برنامه هفتم توسعه هستند.

وی افزود: سوخت LPG نسبت به بنزین و CNG، سوختی ناایمن است، هیچ زیرساختی برای عرضه آن وجود ندارد و باید سالها با صرف هزینه سنگین میلیاردها دلار، زیرساختی را فراهم کنیم که امروز در بخش CNG آن زیرساخت را داریم، اگر مدافعان ورود LPG به سبد سوخت خودروها، به فکر حل ناترازی بنزین بودند، این مشکل با استفاده از ظرفیت‌های فعلی CNG قابل حل بوده است.

جوهری خاطرنشان کرد: با ورود LPG به سبد سوخت خودروها، صنعت CNG آسیب جدی می‌بینید و این به معنای آن است که به تنها جایگزین و راهکار عملی رفع ناترازی بنزین آسیب می‌زنیم، درحالی که LPG سالها طول می کشد بتواند به سبد سوخت خودروها بیاید، همین امروز آسیب جدی را به امنیت تأمین انرژی بخش حمل و نقل می زند و نتیجه آن تشدید ناترازی بنزین خواهد بود.

وی تصریح کرد: جدا از این مسئله که تصمیم به ورود LPG به سبد سوخت خودروها موجب تشدید ناترازی بنزین می‌شود و دولت در سال آتی باید هزینه های بیشتری را صرف واردات بنزین کند، با ایجاد تقاضا در این بخش و عدم پایداری تأمین LPG برای تقاضای ایجاد شده در سالهای آتی، شاهد تبدیل ایران از صادرکننده LPG به وارد کننده آن خواهیم بود.

جوهری با بیان اینکه توجیه مدافعان ورود LPG به سبد سوخت خودروها، جلوگیری از هدررفت یا قاچاق آن است، گفت: جلوگیری از هدررفت یا قاچاق LPG نیازمند اصلاح روش‌های توزیع با استفاده از بستر سامانه سدف است و اگر این اصلاح صورت نگیرد، ورود یا عدم ورود به سبد سوخت خودروها، نقشی در جلوگیری از قاچاق یا هدررفت این سوخت ایفا نخواهد کرد.

انتهای پیام

",economy,
778,"





بررسی الگوی مصرف ‌و درآمد خانوارهای استان تهران از سوی اتاق بازرگانی تهران نشان می‌دهد که طی سال‌های ۱۳۹۶ تا ۱۴۰۱ شاهد جانشینی اقلام مصرفی و تغییر ترکیب مصرف خانوارها به سمت کالاهای ضروری همچون خوراک و مسکن هستیم و در بخش درآمد نیز ترکیب درآمد از مشاغل آزاد به سمت مشاغل غیر شغلی سوق پیدا کرده که یعنی اکثر درآمد خانوار از بخش‌هایی به دست می‌آید که به نظر می‌رسد مولد نیستند.
                                


به گزارش ایسنا، معاونت بررسی‌های اقتصادی اتاق بازرگانی تهران در گزارشی تحت عنوان «بررسی الگوی مصرف ‌و درآمد خانوارهای استان تهران» با اشاره به اهمیت شناخت الگوهای مصرف خانوارها برای برنامه‌ریزی و سیاست‌گذاری، به بررسی داده‌های هزینه و درآمد خانوار مرکز آمار ایران پرداخته است.

این گزارش نشان می‌دهد طی سال‌های ۱۳۹۶ تا ۱۴۰۱ شاهد جانشینی اقلام مصرفی و تغییر ترکیب مصرف خانوارها به سمت کالاهای ضروری همچون خوراک و مسکن هستیم. در مدت یاد شده حدود ۱۰ درصد به مجموع هزینه‌های مسکن و خوراک خانوارهای شهری و روستایی افزوده شده و در مقابل از سایر هزینه‌ها کاسته شده است. بر این اساس در طول سال‌های گذشته هزینه‌های مسکن و خوراک جایگزین، پوشاک، سلامت و بهداشت، حمل و نقل، ارتباطات، تفریح و سرگرمی و لوازم خانگی شده است. به نظر می‌رسد این تغییر نشان دهنده آثار اقتصادی ناشی از تورم و گران شدن سبد مصرفی خانوار به‌ویژه برای کالاهای ضروری باشد و این تغییر برای دهک‌های پایین درآمدی بیشتر بوده است.

در اصل در سال ۱۴۰۱ ترکیب هزینه‌ها در کل کشور شامل ۳۸.۰۳ درصد مربوط به مسکن، سوخت و روشنایی، ۲۶.۵ درصد هزینه‌های خوراکی و دخانی، ۱۱.۵۹ درصد هزینه‌های متفرقه (شامل خدمات آرایش و پیرایش شخصی، لوازم و کالاهای شخصی بادوام و بی‌دوام، حمایت‌های اجتماعی و خدمات مشاوره‌ای)، ۷.۴۵ درصد حمل و نقل و ارتباطات، ۵.۸ درصد بهداشت و درمان، ۳.۵۶ درصد پوشاک و کفش، ۳.۱۲ درصد لوازم خانگی و هزینه نگهداری آن ۱.۰۸ درصد غذاهای آماده، رستوران و هتل، ۰.۸۸ درصد مربوط به تحصیل و آموزش، ۰.۸۸ درصد تفریحات و سرگرمی و ۱.۱۱ درصد مربوط به فروش کالاهای بادوام و سایر هزینه‌ها است.

تامین نصف درآمدخانوارها از مشاغل غیرشغلی

در بخش دیگری از این گزارش به منابع درآمدی خانوار پرداخته شده است. بر این اساس درآمد خانوارها را می‌توان به سه گروه درآمدهای مربوط به مشاغل آزاد، حقوق و دستمزد و درآمدهای غیر شغلی تقسیم بندی کرد. درآمدهای غیرشغلی شامل حقوق بازنشستگی، برآورد اجاره‌بهای مسکن شخصی و سایر منابع درآمدی نظیر اجاره ازمحل کسب، ملک و زمین، درآمد حاصل از سود سپرده، دریافتی ازبیمه و کمک هزینه‌های تحصیلی و ... تشکیل شده است.

بر اساس این گزارش متوسط درآمد خانوارهای شهری کل کشور در سال ۱۴۰۱ نشان می‌دهد ۳۳ درصد کل درآمد مربوط به حقوق و دستمزد، ۱۴ درصد بخش غیرکشاورزی، دو درصد مربوط به بخش کشاورزی، ۰.۴۶ درصد از محل یارانه و اکثر سهم یعنی ۵۱ درصد مربوط به درآمدهای غیرشغلی است.

به طور کلی الگوی درآمد خانوارها نشان می‌دهد که در طول سال‌های مورد بررسی، ترکیب درآمد از مشاغل آزاد به سمت مشاغل غیر شغلی سوق پیدا کرده است. این الگوی درآمدی می‌تواند نمایانگر این موضوع باشد که اکثر درآمد خانوار از بخش‌هایی به دست می‌آید که به نظر می‌رسد مولد نیستند. همچنین این اطلاعات حاکی از کاهش سهم درآمد حاصل از یارانه در سال‌های گذشته است.

اختلاف درآمد خانوارهای دهک‌های مختلف چقدر است؟ 

در بخش دیگری از این گزارش نیز به عنوان معیاری برای سنجش نابرابری، اختلاف درآمد خانوارها در سال ۱۴۰۱ مقایسه شده که نشان می‌دهد برای خانوارهای شهری کل کشور، درآمد دهک دهم حدود ۳۰ برابر بیشتر از دهک اول است این تفاوت برای خانوارهای روستایی ۱۸.۳ برابر و برای خانوارهای شهری تهران ۸.۶ برابر است.

از طرف دیگر اختلاف درآمد و هزینه متوسط خانوارها در برخی سال‌های مورد بررسی بسیار پایین است که می‌تواند نشانگر پس انداز کم خانوارها باشد. در این خصوص با استناد به داده‌های سال ۱۴۰۱، ۲۸.۲ درصد خانوارهای شهری و ۳۲.۵ درصد خانوارهای روستایی کشور هزینه‌های زندگی‌شان از درآمدشان کمتر بوده است. برای خانوارهای شهری کشور درآمد متوسط برای دو دهک اول کمتر از هزینه است و این موضوع برای خانوارهای روستایی شامل سه دهک اول و برای خانوار شهری تهران نیز شامل دهک اول درآمدی است و برای سایر دهک‌ها، به جز دهک دهم اختلاف هزینه و درآمد بسیار پایین است.

برای مطالعه کامل این گزارش اینجا کلیک کنید.

انتهای پیام

",economy,
779,"





ایسنا/خوزستان مدیرکل پشتیبانی امور دام خوزستان گفت: دو کشتی اقیانوس‌پیمای حامل بیش از ۸۶ هزار تن نهاده دامی در لنگرگاه بندرامام خمینی (ره) در حال تخلیه و بارگیری است.
                                


حمید بدوی در گفت و گو با ایسنا، با اشاره به آخرین وضعیت واردات نهاده‌های دامی از طریق بندر امام خمینی (ره)، اظهار کرد: اکنون دو کشتی اقیانوس پیمای حامل ۸۶ هزار تن نهاده دامی در لنگرگاه این مجتمع بندری در حال تخلیه و بارگیری هستند.

مدیرکل پشتیبانی امور دام خوزستان گفت: این کشتی‌ها حامل محموله کنجاله سویا به عنوان نهاده دامی هستند که از کشور برزیل خریداری و از طریق بندرامام خمینی وارد کشور شده‌اند.

بدوی عنوان کرد: این محصول توسط شرکت پشتیبانی امور دام به منظور حل مشکل تامین نیاز دامداران کشور سفارش و خریداری شده است و روند واردات نیز با توجه به نیاز کشور به این نهاده‌ها ادامه خواهد داشت.

وی خاطرنشان کرد: امسال بخش مهمی از نهاده‌های دامی توسط شرکت‌های بخش خصوصی در بندر امام وارد کشور شده و بخش دیگر آن نیز توسط شرکت‌های دولتی به منظور کنترل شرایط و تامین نیاز انجام شده است.

مدیرکل پشتیبانی امور دام خوزستان خاطرنشان کرد: قرار است در روزهای آینده نیز کشتی‌های حامل ذرت در بندرامام وارد شده و نسبت به تخلیه و بارگیری آن‌ها اقدام شود.

انتهای پیام

",economy,
780,"





با تصویب نمایندگان مجلس وام‌های مشاغل خانگی از ارائه ضامن معاف و صرفا مشمول دریافت سفته شدند.
                                


به گزارش ایسنا، به‌ دنبال تصویب تبصره ۴ اصلاحی بند (پ) ماده ۶ لایحه برنامه هفتم توسعه در جهت حمایت از فعالان مشاغل خانگی در مجلس شورای اسلامی، دبیرخانه ستاد ساماندهی و حمایت از مشاغل خانگی وزارت تعاون، کار و رفاه اجتماعی اطلاعیه‌ای صادر کرد.

متن این اطلاعیه به شرح زیر است:

یکی از دغدغه‌های اصلی جامعه هدف حوزه مشاغل خانگی کشور برای دریافت تسهیلات، نبود ضامن بانکی و تأمین وثایق مورد نظر است که طی دو سال گذشته و با آغاز به کار دولت مردمی سیزدهم، دبیرخانه ستاد ساماندهی و حمایت از مشاغل خانگی وزارت تعاون، کار و رفاه اجتماعی با تعامل و هماهنگی با بانک مرکزی و انعقاد تفاهم‌نامه با تعدادی از بانک‌های عامل درصدد رفع این مسأله برآمده است.

بر اساس تبصره ۴ اصلاحی بند (پ) ماده ۶ لایحه برنامه هفتم توسعه، متقاضیان راه‌اندازی کسب‌وکارهای خُرد خانگی می‌توانند صرفاً بر مبنای اعتبارسنجی و اخذ سفته تسهیلات دریافت کنند.

در راستای توسعه مشاغل خانگی در کشور گام‌های مؤثری از جمله تسهیل‌گری صدور مجوزها، افزایش سهم تسهیلات بانکی و رشد صعودی اشتغال ایجادی و دستیابی به سهم ۱۰ درصدی از یک‌ میلیون شغل ایجادی در سال ۱۴۰۱ (بیش از ۱۰۳ هزار شغل خانگی) برداشته شده است لذا دبیرخانه ستاد ساماندهی و حمایت از مشاغل خانگی وظیفه خود می‌داند از نمایندگان محترم مجلس شورای اسلامی به جهت حمایت از رشد تولیدات خانگی تقدیر کند.

در اطلاعیه دبیرخانه ستاد ساماندهی‌ مشاغل خانگی آمده است: حمایت مجلس شورای اسلامی نشان‌دهنده شناخت توانمندی‌های فعالان حوزه کسب‌وکارهای خانگی و اهتمام ویژه قوه مقننه در بهره‌گیری از ظرفیت‌های آنان است که این مسیر موجب اثرگذاری مستقیم در کاهش نرخ بیکاری و افزایش نرخ مشارکت اقتصادی به‌ویژه‌ اشتغالزایی بانوان خواهد شد. امید است با همکاری بانک‌های عامل و اجرای این مصوبه اثرگذار مجلس شورای اسلامی، شاهد افزایش بهره‌مندی صاحبان مشاغل خانگی از تسهیلات حمایتی دولت و اثربخشی آن بر ایجاد اشتغال و رشد اقتصادی باشیم.

به گزارش ایسنا، نمایندگان مجلس در جریان بررسی تبصره ۴ بند «پ» ماده ۶ لایحه برنامه هفتم توسعه ذیل فصل «اشتغال» ارجاعی از کمیسیون تلفیق مجلس مصوب کردند که اعطای تسهیلات به متقاضیان ایجاد و توسعه کسب و کارهای خرد خانگی صرفاً بر مبنای اعتبارسنجی و با أخذ سفته از متقاضی انجام گیرد.

انتهای پیام

",economy,
781,"





وزیر اقتصاد از جریمه ۲۶ هزار میلیارد تومانی بانک‌های متخلف در حوزه اعطای تسهیلات مسکن موضوع قانون جهش تولید مسکن خبر داد.
                                


به گزارش ایسنا، سیداحسان خاندوزی اظهار کرد: بر اساس قانون جهش تولید مسکن بانک ها و مؤسسات اعتباری غیربانکی مکلفند حداقل ۲۰ درصد از تسهیلات پرداختی نظام بانکی در هر سال را با نرخ سود مصوب شورای پول و اعتبار به بخش مسکن اختصاص دهند.

وی افزود: سازمان امور مالیاتی کشور موظف است در صورت عدم رعایت این ماده قانونی، در قالب بودجه سنواتی، مالیاتی برابر ۲۰ درصد تعهد انجام نشده را از بانک ها و مؤسسات اعتباری مستنکف، أخذ و به خزانه داری کل کشور واریز کند و بر اساس این قانون این مبلغ به حساب صندوق ملی مسکن واریز می­ شود.

خاندوزی با اشاره به دستور رئیس جمهور در این زمینه در جلسه هفته گذشته شورای عالی مسکن به وزارت اقتصاد درباره ارائه گزارش در این زمینه گفت: بر اساس گزارش تهیه شده از عملکرد ۲۵ بانک تا ۱۵ آبان ماه سال جاری بر مبنای رای تجدید نظر دادرسی انجام شده ، ۲۶ هزار و ۲۶۳ میلیارد تومان جریمه برای بانک های متخلف نهایی شده است.

وی گفت: مبلغ مطالبه شده از بانک های متخلف در پرداخت تسهیلات مسکن بر مبنای قانون جهش تولید مسکن ۶۱ هزار و ۶۰۰ میلیارد تومان بوده که در مرحله بدوی ۵۹ هزار و ۱۵۲ میلیارد تومان برای آنها رای صادر شده است و با نهایی شدن برخی دیگر از این آرا، جریمه ۲۶ هزار میلیارد تومانی گفته شده، بیشتر خواهد شد.

وزیر اقتصاد با بیان اینکه پروسه های اینچنین در ادوار گذشته سال های متمادی به طول می انجامید، خاطرنشان کرد: سازمان امور مالیاتی در کمترین زمان ممکن اقدام به رسیدگی به این تخلف قانونی کرد و پرونده تمامی بانکها در این باره به زودی و به طور کامل نهایی خواهد شد .

خاندوزی اظهار کرد: تاکنون برای موسسه اعتباری نور، بانک دی، بانک صادرات، موسسه اعتباری ملل، بانک ایران زمین، بانک سامان، بانک کارآفرین، بانک پاسارگاد، بانک سینا، بانک شهر، بانک گردشگری، بانک پارسیان، بانک کشاورزی، بانک سپه، بانک سرمایه و پست بانک رای تجدید نظر صادر شده است.

وی ادامه داد: درباره بانک مسکن، بانک توسعه تعاون، بانک ملی، بانک خاورمیانه، بانک آینده، بانک اقتصاد نوین، بانک ملت، بانک رفاه و بانک تجارت هنوز رای نهایی صادر نشده است که این موضوع به سرعت انجام می شود و عدد جریمه نهایی تمامی بانکها به زودی اعلام خواهد شد.

انتهای پیام

",economy,
782,"





ایسنا/هرمزگان وزیر راه و شهرسازی گفت: دستور بررسی مجدد تعرفه‌های بار جزیره کیش صادر شد.
                                


مهرداد بذرپاش، ظهر امروز (بیست و سوم آبان‌ماه)، در آئین افتتاح مدرن‌ترین فرودگاه کشور که با حضور دبیر شورای عالی مناطق آزاد در جزیره کیش برگزار شد، با اشاره به اهمیت کریدورها در شرایط کنونی جهان، اظهار کرد: کریدورها و شاه‌راه‌های تجاری در نظم جدید بین‌الملل نقش مهمی را ایفا می‌کند و بخش اعظمی از تمرکز کشورهای جهان معطوف به جاده‌های ارتباطی و کریدورها است.

وی با اشاره به نقش بسیار مهم ایران در کریدورهای جهانی، تصریح کرد: ایران در طول تاریخ همواره دارای جایگاه ویژه‌ای در بحش کریدورها بوده است و امروزه نیز بسیاری از کشورهای غربی و ابرقدرت‌ها تلاش کردند نقش استراتژیک ایران را در این حوزه کم‌رنگ کنند که خوشبختانه با شکست مواجه شدند و سخنرانی سران کشورهای عضو اکو در خصوص اهمیت ایران نیز حکایت از همین امر دارد.

وزیر راه و شهرسازی، با ذکر این نکته که کریدورهای ارتباطی دارای اهمیتی کم‌تر از نفت نیستند، تصریح کرد: رئیس جمهور و سران کشور اهمیت ویژه‌ای برای موضوع ترانزیت قائل هستند و یک همدلی و هم‌افزایی برای پیشبرد اهداف عالی نظام در این حوزه در کشور شکل گرفته است.

بذرپاش، با اشاره به توافقات صورت گرفته با کشورهای مختلف جهان برای تقویت نقش ترانزیتی ایران، بیان کرد: ایجاد خط ریلی شلمچه - بصره - سوریه، توافق با کشور آذربایجان در رابطه با کریدور ارس، توافق با روسیه برای خط ریلی رشت - آستارا، توافق با ترکمنستان برای اتصال نقطه مرزی ایران به بندر ترکمن به ارزش پروژه ۴۰۰ میلیون دلاری و امضای توافقنامه برای احداث مسیر جاده‌ای ارمنستان به ارزش ۲۰۰ میلیون دلار از مهمترین آن‌ها است.

وی، با بیان این نکته که دولت سیزدهم آینده را فدای حال نکند، خاطرنشان کرد: کریدور شمال به جنوب که دریای خزر را به دریای خلیج‌فارس متصل می‌کند از اهمیت ویژه‌ای برای کشور و استان هرمزگان برخوردار است چراکه این خط ریلی، ترانزیت از بندر شهید رجایی را بسیار تسهیل می‌کند.

وزیر راه و شهرسازی، با اشاره به اجرای خط ترانزیتی چابهار به مشهد مقدس، گفت: احداث خط ریلی شرق به غرب کشور و سایر پروژه‌های کریدوری و ترانزیتی در زمانی یک آرزوی غیرقابل دست یافتنی برای مردم و دولتمردان بود که به لطف خداوند شاهد تحول عظیم دراین حوزه در دولت سیزدهم هستیم.

بذرپاش، با بیان این نکته که علمیات اجرایی فاز دوم فرودگاه امام خمینی (ره)، تا ۲ هفته آینده آغاز می‌شود، اظهار کرد:فرودگاه‌ها نقش بسیار مهمی در روند توسعه یک منطقه ایفا می‌کنند و در ابعاد حکمرانی از جممله فرهنگی، سیاسی، اقتصادی و ... نقش ایفا می‌کنند به همین جهت است که تقویت پایانه‌های فرودگاه‌های نقاط راهبردی  و استراتژیک کشور در دستور کار وزارت‌خانه است.

وی ضمن صدور دستور بررسی مجدد تعرفه‌های بار در جزیره کیش، مطرح کرد: ۵۲ هزار هکتار زمین را برای اجرای طرح ملی مسکن جزیره کیش در نظر گرفته‌ایم و اعتقاد داریم اجرای این طرح دست سودا گران را کوتاه می‌کند.

انتهای پیام

",economy,
783,"





رئیس سازمان بورس و اوراق بهادار اعلام کرد: سامانه میراث که از هفته گذشته راه‌اندازی شده و به بهره برداری رسیده است آماده انتقال سهام عدالت از متوفی به وراث است و در این مراحل نیاز به پرداخت هیچ مبلغی نیست.
                                


مجید عشقی در گفت‌وگو با ایسنا، درباره سامانه میراث اظهار کرد: براساس زمانبندی که شرکت سپرده گذاری مرکزی اعلام کرده است یکی از وراث می‌تواند به سایت شرکت سپرده گذاری مرکزی مراجعه کند و مشخصات متوفی را در آنجا وارد کند و نهایتا مشخص می‌کند که به کجا می‌خواهد برای اقدام مراجعه کند.

وی اضافه کرد: وارث مورد نظر در این مرحله به یکی از شعب کارگزاری مراجعه می‌کند. در ادامه مدارک هویتی خود را شخص به همراه گواهی انحصار وراثت را باید ارائه کند. شرکت کارگزاری پس از کنترل و بررسی مدارک آن را وارد سامانه می‌کند و در مرحله بعدی عملیات انتقال تحریر را به صورت الکترونیکی به وراث متوفی انجام خواهد داد.

رئیس سازمان بورس و اوراق بهادار ادامه داد: تصویر کارت ملی و صفحه اول شناسنامه متوفی، اصل یا تصویر برابر با اصل کارت ملی و صفحه اول شناسنامه تمامی وراث تعیینی در گواهی حصر وراثت، اصل یا تصویر برابر با اصل گواهی حصر وراثت متوفی و ارائه اصل یا تصویر برابر با اصل وصیت نامه در صورت وجود آن و اشاره به وصیت نامه در گواهی حصر وراثت از جمله مدارکی است که مردم برای مراجعه به دفاتر کارگزاری و انجام فرآیند انتقال سهام عدالت به آن نیاز دارند. 

عشقی گفت: مردم بدانند در تمامی این مراحل و برای انتقال سهام عدالت از متوفی به وراث نیاز به پرداخت هیچ وجهی نیست چرا که کارمزد از طریق شرکت سپرده گذاری از محل منابعی که سهام عدالت دارد، پرداخت می‌شود و هیچ یک از وراث نیاز به پرداخت مبلغ ندارند.

انتهای پیام

",economy,
784,"





دبیر کنگره زیست‌بوم موبایل ایران گفت که در حال حاضر سهم اقتصاد دیجیتال از تولید ناخالص داخلی کشور ۷.۴ درصد است، اما در برنامه هفتم توسعه برنامه‌ریزی شده که این عدد تا سال ۱۴۰۶ به ۱۵ درصد برسد.
                                


به گزارش ایسنا، رضا عالیان در جلسه شورای سیاست‌گذاری کنگره زیست بوم موبایل ایران با بیان اینکه در دنیا میانگین سهم اقتصاد دیجیتال از تولید ناخالص داخلی کشورها ۱۵ درصد است، گفت: این رقم برای کشورهای پیشرو در حوزه اقتصاد دیجیتال تا ۳۰ درصد هم می‌رسد.

وی افزود: اما در حال حاضر ایران در این حوزه از برخی کشورهای منطقه هم عقب مانده است. این در حالی است که وقتی ما مفهوم استارتاپ را در کشور راه انداختیم، خیلی از کشورهای خاورمیانه با این مفهوم آشنا نبودند و ابزار آن‌ها در این حوزه وارداتی بود؛ مثلا در امارات هنوز از اوبر و آمازون استفاده می‌شود.

به گفته دبیر کنگره زیست‌بوم موبایل ایران اینکه در برخی محافل گفته می‌شود با مرگ تدریجی اکوسیستم استارتاپی مواجه هستیم درست نیست. در اصل این اکوسیستم دچار تغییر حالت شده و ما بدون اینکه متوجه شویم وارد اکوسیستم موبایل شدیم.

عالیان با بیان اینکه همه زنجیره ارزش از گوشی موبایل تا اپلیکیشن‌ها در کنگره دور هم جمع می‌شوند، تصریح کرد: محورهای این کنگره شامل اقتصاد دیجیتال، سلامت، کشاورزی، گردشگری، حوزه سخت افزار موبایل، اپراتورها، کسب و کارهای دیجیتال مثل فروشگاه‌های اینترنتی، دیجبتال مارکتینگ، رمزارزها، حمل و نقل و لجستیک و صادرات است.

در ادامه این جلسه امیرحسین اسدی -مدیرکل دفتر خدمات کسب و کار وزارت صمت و رئیس شورای سیاستگذاری کنگره زیست‌بوم موبایل- با اشاره به برگزاری کنگره موبایل طی چهار روز در دی ماه، گفت: کل جامعه استارتاپی و دانش بنیان‌ها در ایران دو درصد در تولید ناخالص داخلی سهم دارند.

بنابراین به گفته وی نمی‌توان همه بودجه وزارت علوم و معاونت علمی و فناوری را صرف این دو درصد کرد بلکه باید فناوری سایر حوزه‌ها را بالا برد و به ویژه فناور کردن کسب‌وکارهای بزرگ دنبال شود تا بهره‌وری آن‌ها بالا رود. ادبیات دانش بنیان باید تغییر کند. اگر صنعت فولاد یک درصدی بهره‌ور شود، ۱۰۰۰ میلیارد تومان سود دارد.

اسدی همچنین گفت: باید یک اکوسیستم موبایل حرفه‌ای شکل بگیرد تا از مهاجرت نخبگان جلوگیری کنیم.

انتهای پیام

",economy,
785,"





بازار سرمایه امروز روند نزولی نسبت به دیروز داشت و شاخص کل بورس با کاهش حدود ۱۰ هزار واحدی به دو میلیون و ۴۶ هزار واحد رسید.
                                


به گزارش ایسنا، بازار سرمایه امروز (۲۳ آبان‌ماه) روند نزولی نسبت به روز گذشته داشت و شاخص کل بورس با کاهش ۹۷۸۵ واحدی روی دو میلیون و ۴۶ هزار واحد ایستاد. شاخص کل هم وزن نیز با کاهش ۳۳۴۲ واحدی به ۷۰۲ هزار و ۲۸۷ واحد رسید.

در این بازار بیش از ۲۹۸ هزار معامله به ارزشی بالغ بر ۴۱ هزار و ۵۵ میلیارد ریال انجام شد.

فولاد مبارکه اصفهان، کشتیرانی جمهوری اسلامی ایران، سرمایه‌ گذاری تامین اجتماعی، پالایش نفت اصفهان، ملی صنایع مس ایران، معدنی و صنعتی گلگهر و پالایش نفت تهران تاثیرترین نمادها بر شاخص کل بورس بودند که به غیر از کشتیرانی جمهوری اسلامی ایران دیگر نمادهای مذکور روند نزولی نسبت به روز گذشته داشتند.

بازار فرابورس نیز همین روند را داشت و امروز با کاهش ۹۰ واحدی به ۲۵ هزار و ۴۰ واحد رسید.

در این بازار بیش از ۱۸۴ هزار معامله انجام شد که ارزش آنها بالغ بر ۳۹ هزار و ۸۲۳ میلیارد ریال بود.

نمادهای تاثیرگذار بر شاخص بورس شامل پتروشیمی زاگرس، ایران خودرو دیزل، تجلی توسعه معادن و فلزات، پلیمر آریاساسول، فولاد هرمزگان جنوب، سپیدار سیستم آسیا و پویازرکان آق‌دره بودند که در این میان به غیر از تجلی توسعه معادن و فلزات دیگر نمادهای مذکور روند نزولی نسبت به روز گذشته را تجربه کردند.

انتهای پیام

",economy,
786,"





گوگل به دلیل امتناع مکرر از ذخیره کردن داده‌های کاربران روسی در سرورهای داخل روسیه، ۱۵ میلیون روبل (۱۶۴ هزار دلار) جریمه شد.
                                


به گزارش ایسنا، از زمان آغاز جنگ در اوکراین، مسکو برخورد با شرکت‌های فناوری غربی را تشدید کرده تا کنترل بیشتری در فضای آنلاین اعمال کند و از بازیگران بومی برای کنار زدن رقیبان غربی‌شان حمایت کرده است.

زیرمجموعه گوگل در روسیه به دلیل عدم حذف محتوای مسکو غیرقانونی و محدود کردن دسترسی به برخی رسانه‌های روسی در یوتیوب، تحت فشار قرار گرفته است. واحد گوگل در سال ۲۰۲۲، اعلام ورشکستگی کرد، زیرا با مسدود شدن حساب بانکی این شرکت آمریکایی، انجام فعالیت در این کشور عملا غیرممکن شد.

بر اساس گزارش رویترز، با این حال، در حالی که کرملین بعضی از پلتفرم‌ها از جمله توییتر و فیس بوک را ممنوع کرده، دسترسی به خدمات گوگل را مسدود نکرده است و موتور جست‌وجو و پلتفرم یوتیوب این شرکت به صورت رایگان، به کار خود ادامه داده اند.

پیش از این، دیده‌بان رقابت روسیه شرکت گوگل را به دلیل سوءاستفاده از موقعیت برتر خود در بازار میزبانی ویدئو، دو میلیارد روبل (۳۴.۲ میلیون دلار) جریمه کرده بود. همچنین سه ماه پیش، گوگل از سوی دادگاهی در روسیه، به دلیل عدم حذف اخبار جعلی درباره جنگ در اوکراین، به پرداخت سه میلیون روبل (حدود ۳۰ هزار یورو) جریمه، محکوم شد.

انتهای پیام

",economy,
787,"





وزیر نیرو گفت: بر اساس آخرین آمار مرکز پژوهش‌های مجلس شاهد رشد تولید ۲۲.۱ درصدی و رشد فروش ۲۴.۸ درصدی در صنعت برق هستیم که در بین تمام صنایع بالاتر است.
                                


به گزارش ایسنا، علی اکبر محرابیان امروز در مراسم افتتاح بیست و سومین نمایشگاه بین‌المللی و نخستین جشنواره و فن بازار تخصصی صنعت برق ایران با بیان اینکه تلاش وزارت نیرو از بدو شروع دولت سیزدهم با وجود ناترازی صنعت برق تامین برق پایدار مشترکان بود که برای این موضوع دو استراتژی تعریف شد، اظهار کرد: افزایش ظرفیت و توسعه‌هایی که در طول دو سال اخیر رقم خورد و همچنین سیاست‌های مدیریت مصرف از جمله دو استراتژی وزارت نیرو در این حوزه بود.

وی با اشاره به آمارهای ارائه شده از سوی مرکز پژوهش‌های مجلس گفت: این آمارها حاکی از این است که در هفت ماهه سال جاری صنعت برق از بالاترین رشد تولید و فروش در میان تمام صنایع برخوردار بوده است که این مسئله در راستای تحقق استراتژی افزایش ظرفیت محقق شده است.

او با اشاره به راهکارهای وزارت نیرو در حوزه مدیریت مصرف برق نیز گفت: با بکارگیری از این دو استراتژی تلاش ما این بود که ناترازی‌ها را کم اثر کنیم و در زمان منطقی این ناترازی‌ها بطور کامل برطرف شود.

وی با اشاره به مقایسه مصرف برق در بخش خانگی و صنعت در تابستان ۱۴۰۰ و ۱۴۰۲ گفت: در تابستان ۱۴۰۰ با توجه به ناترازی قابل توجه در این صنعت شاهد عدم تامین برق در این بخش بودیم. بطوریکه از ۲۸ اردیبهشت تا ۳۱ شهریورماه خاموشی‌هایی در کشور اتفاق افتاد که از یک نوبت شروع و تا سه نوبت در روز ادامه پیدا کرد.

به گفته وی در سال ۱۴۰۰ در بخش خانگی ۴۸ میلیارد کیلووات ساعت برق مصرف شد اما در سال ۱۴۰۲ هر چند که با مشکلات و محدودیت‌هایی مواجه بودیم اما هیچگونه محدودیت خاموشی به بخش خانگی اعمال نشد و اگر قرار بود با روش‌های سابق تامین برق صورت بگیرد، باید ۲۰ درصد رشد مصرف خانگی را شاهد بودیم که با اعمال سیاست‌ها و تجربه خوب پاداش صرفه جویی نه تنها شاهد رشد مصرف نبودیم بلکه برای اولین بار شاهد کاهش مصرف برق نیز بودیم.

محرابیان با بیان اینکه از ۱ خرداد تا ۱۵ مهر ماه میزان مصرف بخش خانگی ۴۶ میلیارد کیلووات ساعت ثبت شد، تاکید کرد: در بخش صنعت نیز در سال ۱۴۰۰، ۳۶ میلیارد کیلووات ساعت برق تحویل داده شد که این عدد در سال ۱۴۰۲ به ۴۶.۱ میلیارد کیلووات ساعت افزایش یافت.

وی افزود: با شیوه مدیریت مصرف و با استفاده از ظرفیت‌های مردمی توانستیم کاهش قابل توجهی در حوزه مصرف بخش خانگی داشته باشیم و این میزان صرفه جویی شده را به حوزه صنعت تحویل دهیم.

وی اظهار کرد: برای اولین بار در تاریخ صنعت کشور میزان تامین برق صنایع از برق خانگی پیشی گرفت و توانستیم در حوزه تحویل برق به صنایع نیز رقم‌های خوبی را ثبت کنیم. بطوریکه در صنعت سیمان در تابستان امسال بیش از ۱۱ درصد رشد تولید را شاهد بودیم و در پایان دوره میزان ذخیره سیمان به ۱۵ میلیون تن رسید که این عدد معادل تولید ۱۱۰ روز تولید سیمان در کشور است.

وزیر نیرو با بیان اینکه علاوه بر این تنظیم بازار خوبی نیز صورت گرفت، تصریح کرد: در تابستان ۱۴۰۰ تنها در بخش سیمان شاهد رشد قیمت ۴۳۳ درصد بودیم. موضوعی که امسال به خوبی مدیریت شد و تنظیم بازار صورت گرفت.

به گفته وی با ساز و کارهایی که صورت گرفت، هم در بخش صنعت و هم در بخش خانگی شاهد اقدامات خوبی بودیم. بطوریکه بیش از ۴۰ درصد مشترکان در بخش خانگی میزان مصرف خود را کاهش دادند و مشمول پاداش صرفه جویی شدند.

وی با اشاره به نقش دانش بنیان‌ها در صنعت برق گفت: از ظرفیت‌های بسیار خوبی در این حوزه برخورداریم که باید از تمام این ظرفیت‌ها استفاده کنیم. بی شک برگزاری جشنواره فن بازار می‌تواند به این منجر شود که از ایده تا بازار را دنبال کنیم و از ظرفیت‌های شرکت‌های دانش بنیان بهره ببریم.

محرابیان با بیان اینکه ما در کنار بازار داخلی به بازار منطقه توجه ویژه‌ای داریم، گفت: بازار محصولات ایران تنها مختص به جمهوری اسلامی نیست و بازار کشورهای همسایه و حتی کشورهای دور را در بر می‌گیرد که دعوت از سفرای مختلف در این نمایشگاه در همین راستا بوده است.

وی با تاکید بر اینکه بازار محصولات جمهوری اسلامی وسیع و با جمعیت ۵۰۰ میلیون نفر است، گفت: باید حداکثر استفاده را از ظرفیت بازار منطقه ببریم.

انتهای پیام

",economy,
788,"





کاربران آیفون در اتحادیه اروپا در سال میلادی آینده، قادر خواهند بود اپلیکیشن‌های خارج از فروشگاه برنامه اپل را دانلود کنند.
                                


به گزارش ایسنا، دانلود اپلیکیشن خارج از فروشگاه برنامه اصلی که به ساید لودینگ معروف است، در نیمه اول سال ۲۰۲۴ و در راستای رعایت مقررات اروپایی توسط اپل، اجرایی می‌شود. به این ترتیب، کاربران می‌توانند بدون نیاز به استفاده از فروشگاه برنامه اپ استور که طراحان برای استفاده از آن مجبورند تعرفه ۱۵ تا ۳۰ درصدی به اپل پرداخت کنند، برنامه مورد نظرشان را دانلود کنند.

مارک گورمان، خبرنگار فناوری بلومبرگ در نسخه اشتراکی خبرنامه خود نوشت: اپل یک سیستم شدیدا کنترل کننده را معرفی خواهد کرد که به کاربران مقیم در اتحادیه اروپا اجازه می‌دهد اپلیکیشن‌های میزبانی شده در فروشگاه‌های دیگر را دانلود کنند. اپل در راستای این تغییرات، از طریق به‌روزرسانی iOS ۱۷، در برنامه‌های پیامک و پرداخت تغییراتی صورت خواهد داد.

اظهارات گورمان برخلاف اخبار اخیر است که مدعی شده بودند امکان ساید لودینگ با به‌روزرسانی iOS ۱۷.۲ در ماه آینده فراهم می‌شود.

قانون بازارهای دیجیتالی دیجیتالی اتحادیه اروپا که از اول نوامبر اجرایی شد، شرکت‌های بزرگ دروازه‌بان را ملزم می‌کند خدمات و پلتفرم‌های خود را به روی شرکت‌ها و طراحان دیگر بگشایند.

اپل مدعی است ساید لودینگ، حریم خصوصی و حفاظت‌های امنیتی که کاربران آیفون به آن متکی بودند را تضعیف خواهد کرد و افراد را در برابر بدافزار، کلاهبرداری، ردیابی داده و مسائل دیگر، آسیب پذیر می‌کند. صرفنظر از این موضع، اپل مجبور است به مقررات اروپایی عمل کند یا در معرض جریمه‌ای معادل ۲۰ درصد درآمد جهانی خود قرار بگیرد.

بر اساس گزارش مک رومرز، اگر کشورهای دیگر مقررات مشابه را معرفی کنند، فروشگاه‌های برنامه مستقل می‌توانند فراتر از اتحادیه اروپا، توسعه پیدا کنند. به عنوان مثال، آمریکا هم در حال بررسی مقرراتی است که اپل را ملزم می‌کند با ساید لودینگ موافقت کند.

انتهای پیام

",economy,
789,"





دانشمندان از مدت‌ها پیش هشدار دادند که طوفان‌های خورشیدی می‌توانند به ارتباطات ماهواره‌ای آسیب بزنند. پروفسور پیتر بکر، استاد اخترفیزیک معتقد است که اگر در یکی از دوره‌های خورشیدی، طوفان بسیار بزرگی اتفاق بیفتد، ممکن است با «پایان اینترنت» روبه‌رو شویم.
                                







                                                دریافت
                                                16 MB




مترجم: محیا ذوالفقاری / تدوینگر: مجتبی هادوی



",economy,
790,"





لغو ویزای سفر گروهی ایران و روسیه با توافق رسمی دو کشور درحالی از مهرماه امسال اجرا شده است، که برخی شرکت‌های هواپیمایی از اجرای آن خودداری کرده و تبعاتی را برای مسافران به وجود آورده‌اند.
                                


به گزارش ایسنا، ایران و روسیه در تاریخ ۱ جولای ۲۰۲۱ برابر با ۱۰ تیر ۱۴۰۰ توافق کردند شهروندان دو کشور بدون ویزا برای اهداف توریستی در گروه‌هایی از ۵ تا ۵۰ نفر برای یک دوره حداکثر پانزده‌روزه از کشورهای یکدیگر دیدن کنند. اجرای این توافق‌نامه اما تا سال ۲۰۲۳ (۱۴۰۲) طول کشید. اواخر شهریورماه امسال با سفر رسمی هیأت گردشگری از ایران به روسیه و متقابلا از روسیه به ایران، سفرهای گروهی بدون ویزا به دو کشور رسماً آغاز شد. اکنون برخی گزارش‌ها حاکی از این است که اجرای این دستورالعمل در مبادی ورودی و خروجی دو کشور و از سوی برخی از شرکت‌های هواپیمایی با موانعی مواجه شده است.

از همین رو، دفتر بازاریابی و توسعه گردشگری وزارت میراث فرهنگی، گردشگری و صنایع دستی در نامه‌ای به تاریخ دوم آبان‌ماه، که در اختیار تمام تشکل‌های گردشگری قرار گرفته، دستورالعمل اجرای لغو روادید گروهی گردشگران ایران و روسیه را بار دیگر  به این شرح یادآور شده است: اجرای لغو روادید گروهی گردشگران ایران و روسیه از دهم مردادماه ۱۴۰۲ برابر با ۱ آگوست ۲۰۲۳ به همراه جزییات اجرایی شدن آن ابلاغ شده است.

همچنین تاکید شده است: سفرهای انفرادی با هر هدفی اعم از گردشگری تجاری، تحصیلی و ... ملزم به دریافت روادید به شیوه‌های متداول خواهد بود و دستورالعمل اجرای لغو روادید گروهی گردشگران دو کشور شامل این دسته از گردشگران نمی‌شود.  از سوی دیگر، برخی شرکت‌های هواپیمایی داخلی با ابلاغ دوباره بخشنامه لغو روادید گروهی گردشگران ایران و روسیه مطابق با اعلام وزارت امور خارجه، متذکر شده‌اند که «با وجود ابلاغ قبلی، شماری از شرکت‌های هواپیمایی داخلی و خارجی این دستورالعمل را اجرا نکرده‌اند که تبعات نامطلوبی برای گردشگری داشته است و لازم است مقررات یادشده هنگام پذیرش مسافران ایران و روسیه در مبادی ورودی و خروجی و از سوی شرکت‌های هواپیمایی اجرا شود.»

بنا بر دستورالعمل اجرای لغو روادید گروهی گردشگری ایران و روسیه که از دهم مردادماه ۱۴۰۲ برابر با ۱ آگوست ۲۰۲۳ ابلاغ شده است، اتباع دو کشور در صورتی که در قالب گروه‌های ۵ تا ۵۰ نفر و فقط از طریق دفاتر خدمات مسافرتی و گردشگری منتخب دو طرف سفر کنند به دریافت روادید نیازی ندارند.

مسافران گروهی که با این شرایط به ایران و روسیه سفر می‌کنند همچنین می‌توانند در هر بار ورود به خاک طرف مقابل به مدت ۱۵ روز اقامت داشته باشند، مشروط به اینکه در هر دوره ۱۸۰ روزه، مجموع اقامت این دسته از مسافران از ۹۰ روز بیشتر نباشد.

انتهای پیام

",economy,
791,"





ایسنا/کهگیلویه و بویراحمد تعدادی از افراد متقاضی استخدام در شرکت پتروشیمی گچساران، مقابل فرمانداری این شهرستان تجمع کردند.
                                


حسین یکی از تجمع کنندگان در گفت‌وگو با ایسنا مدعی شد که شفاف نبودن برخی شرایط مندرج در دفترچه آزمون - مهلت ثبت نام تا ۲۵ آبان تعیین شده - و هم‌چنین پاسخگو نبودن مسئولان امر، دلیل اعتراض این افراد است.

وی که از متقاضیان استخدام در پتروشیمی گچساران است، افزود: با وجود این‌که مدت‌هاست ساکن این شهر هستیم اما وقتی برای دریافت استشهادنامه بومی شهرستان مراجعه می‌کنیم موافقت نمی‌شود و ما را غیربومی می‌دانند.

ایمان یکی دیگر از این تجمع کنندگان اظهار کرد: استاندار کهگیلویه و بویراحمد در مصاحبه با رسانه‌ها اعلام کرده بود، تمام ساکنان استان کهگیلویه و بویراحمد بومی تلقی می‌شوند، اما هم اکنون این‌گونه نیست و مسئولان فرمانداری حرف‌های دیگری می‌زنند و متولیان امر صدور گواهی بومی را به تأخیر انداخته‌اند و مهلت ثبت‌نام رو به پایان است.

مهدی یکی دیگر از متقاضیان در این زمینه تصریح کرد: شهر دوگنبدان، مرکز شهرستان گچساران یک شهر مهاجرپذیر است، ۲۰ سال است که در این شهر سکونت دارم، واقعا این درست نیست که غیربومی تلقی شوم.

وی ادامه داد: با توجه به این‌که مهلت ثبت نام در پتروشیمی گچساران رو به پایان است، انتظار می‌رود مسئولان نظارتی و متولیان امر در ارائه استشهادنامه یا همان گواهی بومی با ما همکاری بیشتری داشته باشند و اجازه دهند مراحل ثبت‌نام‌ انجام شود.

«روانبخش دیهیم خوب»، فرماندار شهرستان گچساران در گفت و گو با خبرنگار ایسنا با اشاره به این که این تجمع روز گذشته ۲۲ آبان ماه انجام شده بود و بیان این مطلب که تجمع‌کنندگان متقاضی استخدام در پتروشیمی گچساران نسبت به بومی و غیربومی انگاشتن افراد از سوی دستگاه‌های ذی‌ربط گلایه داشتند، اعلام کرد که ما در جریان این موضوع نیستیم و مربوط به پتروشیمی است.

فرماندار شهرستان گچساران عنوان کرد: این موضوع که از سوی پتروشیمی در شرایط استخدام گنجانده شد قرار است از سوی آنها حل شود. به عبارتی دیگر  با پیگیری‌ها و رایزنی‌های صورت گرفته با پتروشیمی قرار شده طی جلسه‌ای این مطالبه متقاضیان بررسی و برطرف شود.

دیهیم خوب در خصوص این موضوع که برخی متقاضیان عنوان کردند؛ وقتی برای گرفتن نامه و استشهادنامه برای استخدام به فرمانداری مراجعه کردیم به ما گفته شده کدملی شما مربوط به گچساران نیست، پس بومی شهرستان محسوب نمی‌شوید، این اظهارات را رد کرد.

گفتنی است که ثبت نام آزمون استخدامی شرکت پتروشیمی گچساران به منظور جذب و بکارگیری نیروهای متخصص و متعهد مورد نیاز این شرکت آغاز شده است. شرکت پتروشیمی گچساران از طریق مصاحبه فنی، تخصصی، رفتاری و روانشناسی اقدام به جذب نیروی انسانی کرده است. متقاضیان در ۷۰ رشته شغلی برای جذب در شرکت پتروشیمی گچساران رقابت می‌کنند. با انتشار دفترچه استخدام ۶۶۵ نیروی انسانی جدید(پیمانکاری حجمی) به شرکت پتروشیمی گچساران افزوده می‌شود.

انتهای پیام

",economy,
792,"





ایسنا/خوزستان مدیرکل راهداری و حمل و نقل جاده‌ای خوزستان از اجرای ۵۷ پروژه راهداری در محورهای روستایی استان خبر داد.
                                


محمد جولانژاد در گفت و گو با ایسنا، اظهار کرد: در حال حاضر ۵۷ پروژه راهداری در محورهای روستایی استان در حال اجرا است که زمینه‌ساز ارتقاء ایمنی و کیفی محورهای روستایی استان می‌شوند.

وی افزود: در این زمینه بهسازی و آسفالت محورهای روستایی قلعه سفید و امامزاده سید صالح در ایذه، راه روستایی سادات حسینی، غریبی‌ها و شیوند در دزپارت، آسفالت راه امامزاده سادات ابراهیمی در اندیکا و آسفالت راه‌های روستایی لالی از جمله طرح‌های راهداری در محورهای روستایی استان است.

مدیرکل راهداری و حمل و نقل جاده‌ای خوزستان گفت: تعریض مسیر جنگیه، بهسازی و تعریض آسفالت محور آهودشت شوش، بهسازی و اجرای آسفالت حفاظتی محورهای روستایی شوشتر و بهسازی و آسفالت محور روستایی قیصریه هویزه نیز از دیگر طرح‌های در دست اجرا هستند.

جولانژاد ادامه داد: همچنین از دیگر طرح‌های در حال اجرا در محورهای روستایی استان می‌توان به بهسازی و آسفالت محور روستایی الوار گرمسیری اندیمشک و میرنعمان هندیجان اشاره کرد.

وی خاطرنشان کرد: اعتبار هزینه شده در پروژه‌های راه روستایی استان بیش از ۶ هزار و ۷۳۰ میلیارد ریال است که با تامین این اعتبارات در حال اجرای این طرح‌ها هستیم.

انتهای پیام

",economy,
793,"





شرکت مخابراتی TPG استرالیا از پایان مذاکرات خود با گروه Vocus بر سر فروش دارایی‌های فیبر غیرموبایل به مبلغ ۶.۳ میلیارد دلار استرالیا خبر داد.
                                


به گزارش ایسنا، پیشنهاد اولیه این معامله (واگذاری بخش عمده فروشی پهنای باند سازمانی) ماه آگوست ارائه شد که این بخش به تنهایی ۱۸ درصد از کل درآمد مالی شرکت مخابراتی TPG به ارزش ۵.۵۲ میلیارد دلار استرالیا در سال گذشته را شامل می‌شود.

با توجه به بیانیه شرکت TPG می‌توان اینگونه برداشت کرد که معامله مذکور با پیچیدگی‌هایی نظیر پایان دوره انحصار در سرویس مواجه بوده که بر این اساس طرفین نتوانستند بر اساس مدل عملیاتی و شرایط تجاری به همسویی برسند. نکته قابل توجه این است انتشار این خبر بر ارزش سهام این شرکت تأثیر منفی ۱۰.۵ درصدی گذاشت که پایین‌ترین میزان از ماه جولای است.

لازم به ذکر است می ۲۰۲۲ شرکت مخابراتی TPG  آخرین شرکت از سه شرکت بزرگ مخابراتی استرالیا بود که دارایی‌های برج تلفن همراه خود را به ارزش ۹۵۰ میلیون دلار استرالیا واگذار کرده بود.

انتهای پیام

",economy,
794,"





ایسنا/هرمزگان رئیس سازمان هواپیمایی کشور گفت: بهره‌برداری فرودگاه جزیره کیش می‌تواند نقش مهمی در پشتیبانی از سکوهای نفتی ایفا کند به همین جهت است که می‌توان گفت بهره‌برداری از این ترمینال، یک راهبرد اساسی برای جزیره کیش محسوب می‌شود.
                                


محمد محمدی بخش، صبح امروز (بیست و سوم آبان‌ماه)، در آئین افتتاح ترمینال جدید فرودگاه کیش که با حضور وزیر راه و شهرسازی و دبیر شورای عالی مناطق آزاد کشور برگزار شد، اظهار کرد: بهره‌برداری از فرودگاه کیش دارای نتایج متعددی است و می‌تواند روی بخش‌های توسعه‌ای جزیره کیش نیز موثر باشد.

وی با ذکر این نکته که پرترافیک‌ترین مجموعه‌های پرواز بالگرد در فرودگاه کیش فعالیت می‌کند، عنوان کرد: بهره‌برداری از این فرودگاه علاوه بر افزایش جذب سرمایه‌گذاری و حضور فعالان اقتصادی در این جزیره، می‌تواند نقش مهمی در پشتیبانی از سکوهای نفتی ایفا کند به همین جهت است که می‌توان گفت بهره‌برداری از این ترمینال، یک راهبرد اساسی برای جزیره کیش محسوب می‌شود.

رئیس سازمان هواپیمایی کشور بیان کرد: می‌توان با برنامه‌ریزی دقیق و هماهنگی بین بخشی، توسعه ورزش‌های هوایی در سطح بین‌المللی در جزیره کیش را در دستور کار قرار داد.

انتهای پیام

",economy,
795,"





نمایندگان مجلس شورای اسلامی ضمن تکلیف به دولت برای افتتاح «سرمایه‌گذاری نفت و گاز کشور» با استفاده از منابع داخلی ارزی و ریالی شرکت‌های تابعه ذی‌ربط وزارت نفت، مقررات مربوط به واریز و برداشت از این حساب را تصویب کردند.
                                


به گزارش ایسنا، نمایندگان مجلس شورای اسلامی در جلسه نوبت صبح امروز  سه‌شنبه و در جریان رسیدگی به گزارش کمیسیون تلفیق برنامه هفتم توسعه جمهوری اسلامی درباره موارد ارجاعی به کمیسیون، با تصویب بندهای الف، ب، پ، ت و ث ماده الحاقی ۲۱ این لایحه به شرح زیر موافقت کردند:

«الف- در اجرای بند ۳ سیاست‌های کلی برنامه، دولت موظف است از طریق وزارت نفت و با استفاده از منابع داخلی ارزی و ریالی شرکت‌های تابعه ذی‌ربط وزارت نفت، ماهانه حداقل ۶۰ درصد از عواید حاصل از صادرات و فروش داخلی کلیه محصولات فرعی گازی از جمله اتان، پروپان، بوتان، پنتان و گوگرد و مایعات گازی را صرفاً به حساب «سرمایه‌گذاری نفت و گاز کشور» که از ابتدای برنامه به نام وزارت نفت نزد خزانه داری کل افتتاح می‌شود، واریز نماید.

ب- باقیمانده عواید فوق الذکر در شرکت‌های تابعه ذی‌ربط وزارت نفت، به تشخیص وزارت نفت و حسب مورد صرفاً در چهارچوب بودجه مصوب شرکت‌های تابعه ذیربط وزارت نفت برای پالایش، انتقال و توزیع گاز طبیعی و نگهداشت تأسیسات مربوطه و نیز گازرسانی به شهرها و روستاهای باقیمانده کشور هزینه می‌شود.

پ- وزارت نفت مکلف است منابع این حساب را با رعایت سیاست‌های کلی اصل چهل و چهارم (۴۴) قانون اساسی به صورت مستقیم و یا با استفاده از سازوکار تسهیلات تلفیقی و ترکیبی با بانکها و سایر مؤسسه‌های عامل مجاز، صرفاً به تأمین مالی و یا ارائه ضمانت برای طرح‌های ذیل با مشارکت سرمایه گذار خارجی و یا بخش غیردولتی داخلی اختصاص دهد:

۱- اکتشاف و یا توسعه میادین جدید نفت و گاز و یا نگهداشت و افزایش تولید میادین موجود کشور با اولویت میادین مشترک به ویژه فشارافزایی میدان گازی مشترک پارس جنوبی ۲- مشارکت در طرحهای مصوب ""ستاد راهبری تجارت منطقه ای انرژی"" ۳- احداث، مقاوم سازی، نوسازی و بازسازی زیرساختهای اساسی مورد نیاز برای ذخیره سازی، انتقال، توزیع و صادرات نفت و گاز طبیعی و فرآورده

۴- تأمین تجهیزات و احداث تاسیسات هوشمند اندازه گیری و رصد لحظه ای مبادلات نفت، گاز، میعانات گازی و فرآورده های نفتی و گازی ۵- مشارکت در اجرای طرحهای بهینه‌سازی و مدیریت مصرف انرژی کشور به‌ویژه کاهش ناترازی گاز طبیعی و فرآورده های کشور؛ حداقل به میزان ده درصد(۱۰%) از کل منابع حساب

ت- منابع این حساب در پایان هرسال به سال بعد منتقل میشود و پنجاه درصد(۵۰%) منابع حاصل از بازپرداخت تسهیلات مذکور، صرف افزایش منابع حساب مذکور شده و مابقی برای بازپرداخت بدهی‌های شرکت‌های تابعه وزارت نفت به صندوق توسعه ملی، بانک مرکزی جمهوری اسلامی ایران و شبکه بانکی کشور هزینه می‌شود. استفاده از منابع این حساب به جز موارد فوق الذکر برای هرگونه مصرف ازجمله اعتبارات هزینه ای و تملک دارایی های سرمایه ای خارج از میادین نفت و گاز ممنوع است.

ث- به منظور هماهنگی و نظارت بر حُسن اجرای این بند، کارگروهی به ریاست وزیر نفت و با حضور رئیس سازمان برنامه و بودجه کشور، وزیر امور اقتصادی و دارایی و دو عضو ناظر از کمیسیون های انرژی و برنامه و بودجه و محاسبات مجلس شورای اسلامی تشکیل می‌شود.

وزیر نفت مسئول پیگیری مصوبات این کارگروه و حُسن اجرای آنها و عدم انحراف از اهداف فوق الذکر خواهد بود و مکلف است گزارش عملکرد آن را هر سه ماه یک‌بار به کمیسیون انرژی مجلس شورای اسلامی ارائه کند.»

انتهای پیام

",economy,
796,"





شرکت هواوی آماده پایان پشتیبانی از اپلیکیشن‌های اندرویدی در نسخه بعدی سیستم عامل موبایل هارمونی (HarmonyOS) خود می‌شود.
                                


به گزارش ایسنا، رابطه هواوی با اندروید از زمان ممنوعیت تجاری سال ۲۰۱۹ آمریکا علیه این شرکت چینی و محرومیتش از دسترسی به برنامه‌های گوگل، رابطه پرتنشی بوده است.

قبل از سال ۲۰۱۹، هواوی یکی از بزرگترین سازندگان گوشی‌های اندرویدی در جهان بود و کسب و کار عظیمی را بر این اساس، در چین و در سطح جهانی داشت. اما با حذف یکباره فروشگاه برنامه پلی استور گوگل از گوشی‌های جدید هواوی، آمار فروش این شرکت کاهش یافت و هواوی مجبور شد به دنبال فروشگاه‌های برنامه و نرم افزار جایگزین برای دستگاه‌های جدید خود باشد.

تلاش هواوی برای یافتن جایگزین اندروید، در سال ۲۰۲۱ با معرفی سیستم عامل هارمونی، به ثمر نشست. این سیستم عامل، یک پلتفرم مبتنی بر اندروید است که تغییرات چشمگیرتری داشته و در عین حال، کتابخانه برنامه‌های قابل دانلود جانبی موجود در اندروید را حفظ کرده است.

اکنون هواوی در این سیر تحول، آماده برداشتن قدم بعدی شده است. سیستم عامل HarmonyOS Next اوایل امسال در کنفرانس طراحان هواوی معرفی شد.

در آن زمان، منابعی مانند هواوی سنترال، گزارش کردند که نسخه «نکست» سیستم عامل هارمونی، نسخه خالص هارمونی بدون کتابخانه‌های اندروید است و جایگزین نسخه‌های موجود این پلتفرم می‌شود.

بر اساس گزارش وب سایت ۹to۵google، آن طور که نشریه «ساوت چاینا مورنینگ پست» هفته جاری گزارش کرد، شرکت‌های بزرگ فناوری چینی در تلاش برای استخدام طراحان برنامه‌ای هستند که بتوانند اپلیکیشن‌های بومی هارمونی را تولید کنند. در نسخه «نکست» سیستم عامل هارمونی، پشتیبانی از اپلیکیشن‌های مبتنی بر اندروید در همه دستگاه‌های این شرکت، حذف خواهد شد و «نکست»، از فایل‌های APK‌حمایت نکرده و تنها از فایل‌های HAP پشتیبانی می‌کند.

انتهای پیام

",economy,
797,"





ایسنا/کرمان معاون هماهنگی امور اقتصادی استاندار با اشاره به این که کرمان یک استان غنی معدنی است، بیان کرد: این استان در انرژی‌های پاک و تجدیدپذیر با ۳۰۰ روز آفتابی از یک ظرفیت عظیم برخوردار است.
                                


امیر حسن‌زاده صبح امروز ۲۳ آبان ماه در دیدار با سرکنسول چین در بندرعباس اظهار کرد: ارتباط جمهوری اسلامی ایران و کشور چین در بهترین سطح قرار دارد و هر روز بیشتر می‌شود و در سفر رئیس جمهور ایران به چین این روابط بیشتر هم شده است.

وی افزود: چین و ایران در یک قاره واقع شده‌اند که ظرفیت بسیار خوبی برای ارتباط و تعامل بیشتر دو کشور است.

معاون هماهنگی امور اقتصادی استانداری کرمان اظهار کرد: استان کرمان ظرفیت‌های بزرگی برای سرمایه‌گذاری دارد و یک استان چهار فصل است. ضمن این‌که ۱۰۷ واحد دانشگاهی در استان کرمان فعالیت می‌کند.

وی با اشاره به اینکه کرمان، یک استان غنی معدنی است، بیان کرد: این استان در انرژی‌های پاک و تجدیدپذیر با ۳۰۰ روز آفتابی از یک ظرفیت عظیم برخوردار است.

حسن‌زاده با بیان اینکه ۹ اثر میراثی ثبت جهانی در استان کرمان داریم که یک ظرفیت بزرگ گردشگری است، افزود: شرکت‌های خودروسازی چینی در بم فعالیت می‌کنند و چندین هزار نفر در این صنایع شاغل هستند.

وی با اشاره به اینکه استان کرمان آماده سرمایه‌گذاری خارجی است، گفت: ۵۰۰ هکتار زمین برای فعالیت‌های اقتصادی پیش‌بینی شده و شهرک‌های صنعتی جدید در حال احداث است.

معاون هماهنگی امور اقتصادی استانداری کرمان با بیان این که استان کرمان نزدیک بندرعباس، دریا و مرزهای آبی جنوب کشور است، افزود: از این جهت نیز کرمان از موقعیت خوبی برخوردار است و به‌دنبال ارتباط با سایر کشورهای همسایه و توسعه روابط اقتصادی هستیم.

وی گفت: حدود هشت میلیون تن انواع محصولات کشاورزی در استان کرمان تولید می‌شود که با این ظرفیت می‌توان با احداث صنایع تبدیلی و بسته‌بندی در صادرات این محصولات بسته به نیاز هر کشور، اقدام کرد.

حسن‌زاده با بیان این که سفیر چین چند ماه پیش به استان کرمان سفر کرد و در آن جلسه در مورد ظرفیت‌های گردشگری کرمان صحبت و تفاهم شد، افزود: ظرفیت هتل‌های کرمان و اقامتگاه‌های بوم‌گردی استان در حال توسعه است و آماده پذیرش گردشگران چینی هستیم و از آن استقبال می‌کنیم.

وی با اشاره به رتبه سرمایه‌گذاری استان کرمان در کشور، بیان کرد: با اقدامات انجام شده رتبه فضای کسب و کار استان کرمان افزایش پیدا کرده و از هرگونه سرمایه‌گذاری در استان استقبال می‌کنیم.

انتهای پیام

",economy,
798,"





معاون ارزی بانک مرکزی به منظور توسعه مناسبات ارزی - بانکی و همچنین دیدار و گفت و گو با همتای خود در بانک مرکزی عربستان سعودی به ریاض سفر کرد.
                                


به گزارش ایسنا، طبق اعلام بانک مرکزی، محمد آرام را در سفر به عربستان سعودی هیاتی تخصصی متشکل از مدیران ارزی بانک مرکزی و مدیران دستگاه های مرتبط همراهی می کنند.

چندی پیش نیز معاون ارزی بانک مرکزی به منظور توسعه همکاری های مالی به امارات و چین سفر کرده بود.

انتهای پیام 

",economy,
799,"





ایسنا/هرمزگان مدیرعامل سازمان منطقه آزاد کیش گفت: باید تدبیری اندیشیده شود تا جاده شیراز بندرعباس به جاده بندرعباس چارک متصل شود چراکه این امر مسیر زمینی ورود مسافر به جزیره کیش را تقویت می‌کند.
                                


رحیم سرهنگی صبح امروز(بیست و سوم آبان‌ماه)، در آئین افتتاح پایانه جدید فرودگاهی در کیش که با حضور وزیر راه و شهرسازی و دبیر شورای عالی مناطق آزاد کشور برگزار شد، اظهار کرد: افتتاح این فرودگاه مدرن تبلور توانمندی‌های جوانان ایرانی است.

وی با ذکر این نکته که جوانان ایرانی در عرصه‌های مختلف فعل خواستن را صرف کرده‌اند، بیان کرد: باید در راستای جهان تبیین توانمندی‌ها و ظرفیت‌های کشور و جوانان غیور ایران به نمایش گذاشته شود و دراین راستا نمایشگاه دستاوردهای فناوری کشور با همکاری معاونت علمی ریاست جمهوری در جزیره کیش برگزار می‌شود تا سرمایه‌گذاران، فعالان اقتصادی و مردم از توانایی‌های متخصصان داخلی آگاه باشند.

مدیرعامل سازمان منطقه آزاد قشم، با بیان این نکته که فرودگاخه جزیره کیش در خدمت تمام مردم کشور خواهد بود، تصریح کرد: سازمان منطقه آزاد کیش رویکرد توسعه گردشگری را در دستور کار قرار دارد و در این راستا تمام تلاش خود را برای میزبانی شایسته از میهمانان در دستور کار قرار گرفته است و پروژه‌ها و  طرح‌های مختلفی در این راستا به بهره‌برداری رسیده است.

سرهنگی، کسب و کار فعالان اقتصادی کیش را وابسته به فعالیت و پروازهای فرودگاه کیش دانست و خاطرنشان کرد: از وزیر راه وشهرسازی و دبیر شورایعالی مناطق آزاد کشور درخواست دارم در راستای مطالبه فعالان اقتصادی و مردم، تعداد پروازهای این فرودگاه افزایش پیدا کند.

وی با اشاره به لزوم استفاده حداکثری از ظرفیت فرودگاه کیش، تصریح کرد: باید تدبیری اندیشیده شود تا جاده شیراز بندرعباس به جاده بندرعباس چارک متصل شود چراکه این امر مسیر زمینی ورود مسافر به جزیره کیش را تقویت می‌کند.

به گزارش ایسنا؛ کلنگ مدرن‌ترین ترین فرودگاه کشور در سال ۱۳۹۱ در جزیره کیش به زمین زده شد و پس از گذشت بیش از ۱۰ سال در دولت سیزدهم به بهره‌برداری رسید.

انتهای پیام

",economy,
800,"





بیست و سومین نمایشگاه بین‌المللی صنعت برق و نخستین جشنواره و فن‌بازار تخصصی صنعت برق ایران با مشارکت ۴۷۴ شرکت داخلی و ۱۱۰ شرکت خارجی و با حضور ۲۶۲ مرکز منتخب علمی و شرکت دانش‌بنیان آغاز به کار کرد.
                                


به گزارش ایسنا، کالاهای ارائه شده در بیست و سومین نمایشگاه صنعت برق کشور شامل تولید، انتقال، توزیع، تجهیزات برق فشار قوی، متوسط و ضعیف، انواع تابلوهای برق، تجهیزات روشنایی، تجهیزات هوشمندسازی، دیزل ژنراتور و موتورهای الکتریکی، باتری و یو پی اس؛ سیستم‌های ارتینگ و حفاظت کاتدی، ترانسفورماتور، سیم و کابل، اتوماسیون صنعتی و ابزار دقیق و تجهیزات اندازه‌گیری، پیمانکار، مشاور، مراکز علمی تحقیقاتی و پژوهشی، خطوط انتقال نیرو و تجهیزات وابسته، پست‌های فشار قوی متوسط و ضعیف، انرژی‌های تجدیدپذیر و تجهیزات وابسته می‌شود.

طبق اعلام، در بیست و سومین نمایشگاه بین‌المللی صنعت برق، ۱۲ کشور مشارکت دارند که شامل ایتالیا، جمهوری چک، آلمان، چین، کره جنوبی، کرواسی، ترکیه، اسپانیا، هند، اسلوونی، لهستان و ژاپن است.

همچنین همزمان با برگزاری بیست و سومین نمایشگاه بین‌المللی صنعت برق، جشنواره و فن بازار تخصصی صنعت برق ایران با هدف به هم‌رسانی فناوران و جامعه دانشگاهی با صنعت و رفع چالش‌های صنعت برق و با مشارکت ۲۶۲ شرکت‌کننده داخلی برگزار می‌شود.

معرفی افق‌های جدید فناورانه صنعت برق به منظور جهت‌دهی فعالیت‌های هسته‌های فناور و نخبگان، برگزاری نشست‌های تخصصی تبادل فناوری به منظور هم‌رسانی چالش‌ها و ظرفیت‌ها، ایجاد بستری برای معرفی ایده‌ها و تجاری‌سازی یافته‌های پژوهشی صنعت برق و انرژی، معرفی محصولات و خدمات فناورانه واحدهای فناور و شرکت‌های دانش بنیان، کمک به تامین مالی اجرای طرح‌های فناورانه و پیاده‌سازی ایده‌های نوآورانه، معرفی نیازهای فناورانه شرکت‌های تابعه وزارت نیرو، هم‌اندیشی، تبادل اطلاعات و آگاهی از آخرین دستاوردهای علمی جهان، معرفی پیشرفت‌ها، توانمندی‌ها و قابلیت‌های فنی و مهندسی صنعت برق کشور را از جمله مهم‌ترین محورهای این جشنواره تخصصی است.

در این جشنواره و فن بازار، نیازهای فناورانه صنعت برق احصا و به فناوران و جامعه دانشگاهی اعلام می‌شود تا با تعامل حاصله از جدیدترین دستاوردهای علمی فناوران و جامعه دانشگاهی جهت رفع نیازها و چالش‌های صنایع و صنعت برق بهره‌برداری شود.

بر این اساس، تعداد کل محصولات اولیه دریافت شده در این جشنواره و فن بازار، ۶۹۵ محصول از ۳۴۶ شرکت را شامل می‌شد که پس از بررسی و ارزیابی‌های نهایی ۳۸۷ محصول از ۲۶۲ شرکت تائید شد.

نخستین جشنواره و فن بازار تخصصی و بیست و سومین نمایشگاه بین المللی صنعت برق ایران از  ۲۳ تا ۲۶ آبان ماه در سالن ۴۰ محل دائمی نمایشگاه‌های بین‌المللی تهران برگزار می‌شود.

انتهای پیام

",economy,
